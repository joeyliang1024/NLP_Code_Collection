漢羅,台羅,連結,台文
"Kek-lân-su-tun宰相ê小傳
1898.08 161卷 p.62-63
大英國有一個賢ê 宰相姓Kek-lân-su-tun(Gladstone)。主後1809年伊出世tī Lip-hut-pò͘-ní ê 城邑，略仔大漢就入Ì-thun ê大學讀冊，後--來koh 入Ò-khek-su-hok (Oxford) ê 大書院，出力勤讀奮志，凡若去考，不論格物學、算學、抑是詩文學，攏考著批首；對hit-tia̍p伊ê名聲大大報揚。到22歲遍遍行遊tī歐羅巴洲ê逐國，借這個機會來閱歷風俗人情。
Tī 1832年伊去做公議院ê官員，koh兩年升做幫贊外務大臣。Tī 1838年，hit 時有人議論減少耶穌教ê銀beh抽對別款開用。伊就做冊詳細議論講：教會本然是做治理國家ê基本，做萬百姓享福ê源頭；教會若無夠額所費，國家尚且應該著幫贊，thái-thó thang 刻減伊ê所費；這號冊一下出，tī國內ê風聲通行。到1841年伊koh做商務ê副大臣，定著料理買賣ê稅務，生理人攏歡喜降服；1843年koh升做商務ê正大臣。
Tī 1844年掌權ê人有議論，因為愛爾蘭天主教ê神父講起開費無夠額，teh beh 用庫銀加倍發hō͘伊。伊出力辯駁講bē做tit；因為án-ni 辭官。Tī 1845年koh再做外務ê大臣，越轉年定買賣交關ê條約，詳細講起屬英國逐位ê海關抽餉m̄應該siuⁿ過重；若siuⁿ重，生理人無ài來，m̄值著收稅較輕，就來--ê的確較濟，若án-ni，府庫自然充足--lah。眾人聽伊ê話teh 議論，逐家講著。英國皇帝也將伊所請來准--伊。後--來果然得著稅餉ê大利路，也生理人o-ló無煞。Hit 時兩年久無入公議院。到1847年因為因為百姓揀選伊，伊koh入公議院。到1860年koh著出1 phō冊，從中是teh論逐國kap歷代ê帝王攏著掠教會做主。伊扑算教會ê道理應該著傳hō͘萬百姓知，hō͘ in 心肝歡喜誠實來歸服，m̄是專專著倚靠帝王teh主意料理。
Tī 1852年，伯爵Tāi-ní-pet做宰相，捷捷去聘請伊m̄來；hit時掌權府庫出入ê銀項，就是Tek-sū-luí-lī (Disraeli)，伊有斟酌定公議院每年所收入ê稅餉，kap人家逐項ê銀兩一盡beh開銷。就kap眾人參詳；Kek-lân-su-tun知開銷ê條款，從中濟濟無清楚，因為án-ni 就對眾人ê面前liâm-mi辯駁伊有增差。眾人攏講有影；hit時Tek-sū-luí-lī有辭官退位。Kek-lân-su-tun就將府庫kā伊hoâ算出入ê事務；因為伊平素精攻算學，雖然講千講萬，伊也算到一絲毫無差錯。Hit-tia̍p koh入樞密院，1857年公議院議論beh kap中國交戰ê事，相臣Pa-lô-be̍k-ní-su(Palmerston)主意著戰，Kek-lân-su-tun主意著和，二比ê意見對相反。Tī 1859年伊遷徙執掌戶部ê政事，hit時Pa-lô-be̍k-ní-su tī公議院人真濟kap伊不和。
Tī 1869年英國皇帝請Kek-lân-su-tun 做宰相，了後往往kap Tek-sū-luí-lī相頂替做宰相。Tī 1881年Tek-sū-luí-lī過往，Kek-lân-su-tun 就全權治國，歷過4任ê宰相。伊退職了後，就專務著冊。英國大臣ê中間，只有伊kài有口才。皇帝beh封伊做伯爵，伊3擺辭。
近來因為年歲老，koh 致病倒床，今tī 4月初得著電報講Kek-lân-su-tun過往，享壽89歲。上下議院請皇帝著將伊ê棺木打桶囥tī Huī-su-tek-bêng-su-thoat (West-minster Abbey) ê大教堂，tī-hia thang弔喪，tī教堂來 kā 伊企石碑來紀念伊無煞。","Kek-lân-su-tun Cháiⁿ-siòng ê sió-toān
1898.08 161 koàn p.62-63
Tāi-Eng-kok ū chi̍t-ê hiân ê Cháiⁿ-siòng sìⁿ Kek-lân-su-tun (Gladstone). Chú-āu 1809 nî, i chhut-sì tī Li̍p-hut-pò͘-ní ê siâⁿ-ip, lio̍h-á toā-hàn chiū ji̍p Ì-thun ê Toā-o̍h tha̍k-chheh, āu-lâi koh jip Ò-khek-su-hok ê Toā-chu-īⁿ, chhut-la̍t khîn-tha̍k hùn-chì, hoān-nā khì khó put-lūn kek-bu̍t-ha̍k, soàn-ha̍k, á-sī si-bûn-ha̍k, lóng khó-tio̍h phoe-siú; tuì hit-tia̍p i-ê miâ-siaⁿ toā-toā pò-iông. Kàu jī-cha̍p-jī hoè piàn-piàn kiâⁿ-iû tī Au-lô-pa-chiu ê ta̍k-kok, chioh chit-ê ki-hoē lâi iat-le̍k hong-sio̍k jîn-chêng.
Tī 1832 nî i khì chò Kong-gī-īⁿ ê koaⁿ-oân; koh nn̄g-nî seng chò pang-chān goā-bū ê tāi-sîn. Ti 1838 nî, hit-sî ū lâng gī-lūn kiám-chió Iâ-so͘-kàu ê gîn beh thiu tuì pa̍t-khoáⁿ khai-ēng, I chiū chò chheh siông-sè gī-lūn kóng, Kàu-hoē pún-jiân sī chò tī-lí kok-ka ê kin-pún, chò bān peh-sìⁿ hióng-hok ê goân-thâu; kàu-hoē nā bô kàu-gia̍h só͘-huì kok-ka siōng-chhiáⁿ eng-kai tio̍h pang-chān, thái-thó thang khek-kiám i-ê só͘-huì; chit-hō chheh chi̍t-ē chhut, tī kok-lāi ê hong-siaⁿ thong-hêng. Kàu 1841 nî i koh chò siong-bū ê hù-tāi-sîn, tiāⁿ-tio̍h liāu-lí bé-bē ê soè-bū, seng-lí lâng lóng hoaⁿ-hí hâng-ho̍k; 1843 nî koh seng chò siong-bū ê chiàⁿ-tāi-sîn.
Tī 1844 nî chiáng-koân ê lâng ū gī-lūn, in-uī ài-ní-lân Thian-chú-kàu ê sîn-hū kóng-khí khai-huì bô kàu-gia̍h, teh-beh ēng khò͘-gîn ka-poē hoat hō͘ i. I chhut-la̍t piān-pok kóng bē-chò-tit; in-uī án-ni sî-koaⁿ. Tī 1845 nî koh-chài chò goā-bū ê tāi-sîn; oa̍t-tńg-nî tēng bé-bē kau-koan ê tiâu-iok siông-sè kóng-khí sio̍k Eng-kok ta̍k-uī ê hái-koan thiu-hiòng m̄ eng-kai siuⁿ koè-tāng; nā siuⁿ tāng, seng-lí lâng bô ài lâi, m̄-ta̍t-tio̍h siu-soè khah khin, chiū lâi--ê tek-khak khah-chē; nā án-ni, hú-khò͘ chū-jiân chhiong-chiok lah. Chèng-lâng thiaⁿ i ê oē teh gī-lūn, tāi-ke kóng tio̍h. Eng-kok Hông-tè iā chiong i só͘ chhéng lâi chún--i. āu-lâi kó-jiân tit-tio̍h soè-hiòng ê toā lī-lō͘, iā seng-lí lâng o-ló bô soah. Hit-sî nn̄g-nî kú bô ji̍p Kong-gī-īⁿ. Kàu 1847 nî in-uī peh-sìⁿ kéng-soán i, i koh ji̍p Kong-gī-īⁿ. Kàu 1860 nî koh tù-chhut chi̍t-phō chheh, chiông-tiong sī teh lūn ta̍k-kok kap le̍k-tāi ê tè-ông lóng tio̍h lia̍h kàu-hoē chò chú. I phah-sǹg kàu-hoē ê tō-lí eng-kai tio̍h thoân hō͘ bān peh-sìⁿ chai, hō͘ in sim-koaⁿ hoaⁿ-hí sêng-si̍t lâi kui-ho̍k, m̄-sī choan-choan tio̍h oá-khò tè-ông teh chú-ì liāu-lí.
Tī 1852 nî, pek-chiok Tāi-ní-pit chò Cháiⁿ-siòng, chia̍p-chia̍p khì phèng-chhiáⁿ i m̄ lài; hit-sî chiáng-koân hú-khò͘ chhut-ji̍p ê gîn-hāng, chiū-sī Tek-sū-luí-lī(Disraeli), i ū chim-chiok tēng Kong-gī-īⁿ muí-nî só͘ siu-ji̍p ê soè-hiòng, kap jîn-ke ta̍k-hāng ê gîn-niú it-chīn beh khai-siau. Chiū kap chèng-lâng chham-siông; Kek-lân-su-tun chai khai-siau ê tiâu-khoáⁿ, chiông- tiong chē-chē bô chheng-chhó; in-uī án-ni chiū tuì chèng-lâng ê bīn-chêng liâm-piⁿ piān-pok i ū cheng-chha. Chèng-lâng lóng kóng, Ū-iáⁿ; hit-sî Tek-sū-luí-lī ū sî-koaⁿ thè-uī. Kek-lân-su-tun chiū chiong hú-khò͘ kā i hoâ-sǹg chhut-ji̍p ê sū-bū; in-uī i pêng-sò͘ cheng-kong soàn-ha̍k, sui-jiân káng-chheng káng-bān, i iā sǹg kàu chi̍t-si-hô bô chha-chhok. Hit-tia̍p koh ji̍p Chhu-bi̍t-īⁿ. Kàu 1857 nî kong-gī-īⁿ gī-lūn beh kap Tiong-kok kau-chiàn ê sū, siòng-sîn Pa-lô-be̍k-ní-su(Palmerston) chú-ì tio̍h chiàn, Kek-lân-su-tun chú-ì tio̍h hô, jī-pí ê ì-kiàn tuì-siong-hoán. Ti 1859 nî i chhian-soá chip-chiáng hō͘-pō͘ ê chèng-sū; hit-sî Pa-lô-be̍k-ní-su tī Kong-g-i-īⁿ lâng chin-chē kap i put-hô.
Tī 1869 nî Eng-kok Hông-tè chhiáⁿ Kek-lân-su-tun chò Cháiⁿ-siòng; liáu-āu éng-éng kap Tek-sū-luí-lī saⁿ-téng-thè chò Cháiⁿ-siòng. Tī 1881 nî Tek-sū-luí-lī koè-óng, Kek-lân-su-tun chiū choân-koân tī-kok, le̍k-koè sì-jīm ê Cháiⁿ-siòng. I thè-uī liáu-āu chiū choan-bū tù-chheh. Eng-kok tāi-sîn ê tiong-kan chí-ū i kài ū kháu-châi. Hông-tè beh hong i chò pek-chiok, i saⁿ-pái sî.
Kīn-lâi in-uī nî-hoè lāu, koh tì-pīⁿ tó-chhn̂g. Taⁿ tī sì goe̍h chhe tit-tio̍h tiān-pò kóng Kek-lân-su-tun koè-óng, hióng-siū 89 hoè. Siōng-hā Gī-īⁿ chhiáⁿ Hông-tè tio̍h chiong i ê koan-bo̍k táⁿ-tháng khǹg tī Huī-su-tek-bêng-su-thoat (West-minster Abbey) ê toā Kàu-tn̂g, tī-hia thang tiàu-song, soà tī Kàu-tn̂g lâi kā i khiā chio̍h-pi lâi kì-liām i bô soah.",http://pojbh.lib.ntnu.edu.tw/script/artical-248.htm,decode error
"台島消息。
1916.9，no.378，pp.12
預防腸病。近來台灣濟濟所在有起腸chek-hu-su ( = 小腸壞)佮赤痢的病。對染這號病，雖然有的打tia̍p有好，毋過死失--的亦袂少。遐的病真厲害，會過人，捌的人真驚。
近來有發現一項藥。人若用彼項藥來注射 (就是入皮)，就會免得腸chek-hu-su的病。這霎官府佇幾若所在有設法咧共人注射，亦無收所費。赤痢亦有注射的藥，毋過是染著了chiàⁿ共伊注射。
猶有閣一項是傳染的腸病，就是Kho-lé-là (就是漏吐的症)。現時佇台灣較無聽見有人染著。可惜佇Hui-li̍p-pin的馬尼拉。支那的廣東日本的神戶，橫濱佮長崎有咧流行。咧來往佇台灣的船隻攏有佇以上遐的所在寄港。所以欲傳入台灣是真快。
無論腸chek-hu-su，赤痢，抑是Khó-lé-lá咧傳染，攏是對in的毒蟲(叫做細菌)。這號的毒蟲攏是對人的喙入來致病。人若食生物，抑是食煮無忝的物，抑是手沐著來入喙，有的就染著。
所以人若欲持防遐的病，上要緊就是毋通濫糝食；閣食物攏著蓋來持防胡蠅，因為胡蠅會蹛遐的毒蟲來下佇食物。俗語講，「莫得著病，較好捌藥」。這句話的確無騙咱。","Tâi-tó Siau-sit.
1916. 9, no. 378, pp. 12
  Ū-hông tn̂g-pēⁿ. Kīn-lâi Tâi-oân chē-chē só͘-chāi ū khí Tiông chek-hu-su ( = Siáu-tiông-hoāi) kap Chhiah-lī ê pēⁿ. Tuì jiám chit hō pēⁿ, sui-jiân ū-ê táⁿ-tia̍p ū hó, m̄-kú sí-sit--ê ia̍h bē chió. Hiah ê pēⁿ chin lī-hāi, ē koè-lâng, bat ê lâng chin kiaⁿ.
  Kīn-lâi ū hoat-hiān chi̍t hāng io̍h. Lâng nā ēng hit hāng io̍h lâi tsù-siā (chiū-sī ji̍p-phoê), chiū ē bián-tit Tiông-chek-hu-su ê pēⁿ. Chit-tia̍p koaⁿ-hú tī kuí-nā só͘-tsāi ū siat-hoat teh kā lâng tsù-siā, ia̍h bô siu só͘-huì. Chhiah-lī ia̍h ū tsù-siā ê io̍h, m̄-kú sī jiám-tio̍h liáu chiàⁿ kā i tsù-siā.
  iáu ū koh chi̍t hāng sī thoân-jiám ê tn̂g-pīⁿ, chiū-sī Kho-lé-là (chiū-sī làu-thò͘ ê chèng). Hiān-sî tī Tâi-oân khah bô thiaⁿ-kìⁿ ū lâng jiám-tio̍h. Khó-sioh tī Hui-li̍p-pin ê Má-nî-lah. Chi-ná ê Kńg-tang Ji̍t-pún ê Sîn-hō͘, Hoâiⁿ-pin kap Tiông-kiā ū teh liû-hêng. Teh lâi-óng tī Tâi-oân ê tsûn-chiah lóng ū tī í-siōng hiah ê só͘-tsāi kià-káng. Só͘-í beh thoân ji̍p Tâi-oân sī chin khoài.
  Bô lūn Tiông chek-hu-su, Chhiah-lī, á-sī Khó-lé-lá teh thoân-jiám, lóng sī tuì in ê to̍k-thâng (kiò-tsò sè-khún). Chit hō ê to̍k-thâng lóng-sī tuì lâng ê chhuì ji̍p lâi tì pēⁿ. Lâng nā chia̍h chheⁿ-mi̍h, á-sī chia̍h tsú bô thiám ê mi̍h, á-sī chhiú ba̍k-tio̍h lâi ji̍p chhuì, ū-ê chiū jiám-tio̍h.
  Só͘-í lâng nā beh tî-hông hiah ê pēⁿ, siāng iàu-kín chiū-sī m̄-thang lām-sám chia̍h; koh chia̍h-mi̍h lóng tio̍h khàm lâi tî-hông hô͘-sîn, in-uī hô͘-sîn ē toà hiah ê to̍k-thâng lâi hē tī chia̍h-mi̍h. Sio̍k-gú kóng, ""Bo̍h-tit tio̍h pēⁿ, khah hó bat io̍h"". Chit kù oē tek-khak bô phiàn lán.",http://pojbh.lib.ntnu.edu.tw/script/artical-2325.htm,decode error
"戲齣：
路得改教
477卷  1924.12  p.11-12
(林茂生 著)
﹙Pit-tian-pek 教會禮拜堂的門口，路得佇遐teh貼一張大大張的字白。Teh貼的時，布簾掀去來。貼了，路得的心神親像真興奮的款，就退--出-去。兩个青年學生某甲佮某乙上場，teh看彼張字白。
學生某甲﹙看彼張字白有遐久，對某乙講﹚。這是咱的先生路得教授簽名的字白，攏總有95條款的文。可惜拉丁話我讀了無甚物會清楚，請你翻譯德國話予我聽。
學生某乙﹙就念﹚：「凡若屬基督的人真心反悔改變，毋免法王的符也會齊全得著脫離罪過的苦通。」Hm̄﹙thìm頭閣讀﹚。「有人造謠言，講，若對法王得著赦免，就會佮上帝和，這號話，人著細膩張持。」Hm！﹙thìm頭閣讀﹚。「除去用伊本身的權柄來辦人的罪以外，法王攏無彼號kā人赦罪的權能。」Hm̄！﹙thìm頭閣讀﹚。「人因為法王來做好事，佮感謝上帝來做好事；平平是好事，總--是有大精差。聖經講，「義的人對信得著活。」可見上帝的恩典是自由，白白分予人。神學者博士馬丁路得簽名。」Hm̄！﹙閣thìm頭﹚。
青年某甲：這就是新的福音。
青年某乙：正是新的福音。﹙兩人平平講﹚。用錢買赦罪符，毋值著白白求上帝自由的恩典。可惜遐的庄裡人去予Thiat-chek騙去。咱今著來去宣傳這个福音。﹙兩人退出﹚。
﹙布簾放落來﹚。
第二齣：Bó͘-lûn議會。
第一場：起身。
﹙所在：Pit-tiân-pek的城外。時日：1521年4月2日。
人物：路得、Pek-cheng-su-tāi-nî﹙Petzen-steiner﹚、Am-su-tô͘ [Amsdorf]、Sū-thê-hoán [Sterphen]、Lêng-khu [Link]、Mê-lân hi-tun [Melanchton]。古城Pit-tian-pek的城外，路得佮3个同行的朋友︰Pek-cheng-su-tāi-nî、Am-su-tô͘、Sū-thê-hoán，坐一張大張的貯貨物的馬車。伊的朋友Lêng-khu佮Mê-lân-hi-tun來teh送伊起身欲去赴Bó͘-lûn的會議。
路得：兄弟！大家請！﹙親像真興奮的款﹚。
Lêng-khu：著細膩持防法王的羅網。路得。我知。我信主耶穌基督現時猶活佇teh，也佮我相佮踮。我就是全然靠這个智慧佮信心。所以雖然有一萬个法王，我也無驚。因為佮我佇teh--的是比世間遮的第一大的閣較大。
Mê-lân-hi-tun：兄弟啊！你去；毋免煩惱咱的真理佮事業；做你向前交戰。
路得：正是！所疼的兄弟啊！我雖然無閣轉來，雖然為著按呢會予對敵害死，我信你的確會傳真理，守正義來進前。你活佇teh的時，我的死袂致到甚物陷害。
Lêng-khu：你身軀邊有紮皇帝所交付的保身護照抑無？
路得：有。
Lêng-khu：若有，就較毋免煩惱。
Mê-lân-hi-tun：無的確你敢袂記得Hû-su約翰﹙John Huss﹚猶原有紮皇帝的保身護照，猶過佇Khóng-su-tan-su﹙Constance﹚的會議予人用火燒死。
路得：是；我會記得。總--是雖然魔鬼親像厝頂的瓦遐濟，我也著去Bó͘-lûn。Hû-su約翰雖然予人燒死，猶過真理無受燒，永遠活佇teh。﹙大家恬恬teh想這句話﹚。
路得：兄弟啊！你請！大家講，你請！平安！「願主保護咱後會有期！」
﹙路得無越頭，坐車直直去，Mê-lân-hi-tun佮Lêng-khu徛teh攑頭看遠遠，等到車的影攏無看見，才越頭入城﹚。
﹙布簾放落﹚。
(布簾內聽見唱這節「願主保護咱後會有期」的歌。聲細細真和」)
 ","Hì-chhut:
Lō͘-tek Kái-kàu
477 koàn  1924.12  p.11-12
(Lîm Bō͘-seng tù)
  (Pit-tian-pek Kàu-hoē Lé-pài-tn̂g ê mn̂g-kháu, Lō͘-tek tī-hia teh tah chi̍t tiuⁿ toā-toā tiuⁿ ê jī-pe̍h. Teh tah ê sî, pò͘-lî hian--khì-lâi. Tah liáu, Lō͘-tek ê sim-sîn chhin-chhiūⁿ chin heng-hùn ê khoán, chiū thè--chhut-khì. Nn̄g ê chheng-liân ha̍k-seng Bó͘-kah kap Bó͘-it chiūⁿ-tiûⁿ, teh khoàⁿ hit tiuⁿ jī-pe̍h.
Ha̍k-seng Bó͘-kah (khoàⁿ hit tiuⁿ jī-pe̍h ū hiah-kú, tuì Bó͘-it kóng). Che sī lán ê Sian-siⁿ Lō͘-tek kàu-siū chhiam-miâ ê jī-pe̍h, lóng-chóng ū 95 tiâu khoáⁿ ê bûn. Khó-sioh La̍h-teng-oē goá tha̍k liáu bô sím-mi̍h ē chheng-chhó, chhiáⁿ lí hoan-e̍k Tek-kok-oē hō͘ goá thiaⁿ.
  Ha̍k-seng Bó͘-it (chiū liām).""Hoān-nā sio̍k Ki-tok ê lâng chin-sim hoán-hoé ké-pìⁿ, m̄-bián Hoat-ông ê hû iā ē chiâu-chn̂g tit-tio̍h thoat-lī choē-koà ê khó͘-thàng.""Hm̄! (thìm-thâu koh tha̍k).""Ū lâng chō iâu-giân, kóng, nā tuì Hoat-ông tit-tio̍h sià-bián, chiū ē kap Siōng-tè hô, chit hō oē, lâng tio̍h sè-jī tiuⁿ-tî.""Hm! (thìm-thâu koh tha̍k).""Tû-khì ēng i pún-sin ê koân-pèng lâi pān lâng ê choē í-goā, Hoat-ông lóng bô hit hō kā lâng sià-choē ê koân-lêng."" Hm̄! (thìm-thâu koh tha̍k).""Lâng in-uī Hoat-ông lâi chò hó-sū, kap kám-siā Siōng-tè lâi chò hó-sū; pêⁿ-pêⁿ sī hó-sū, Chóng--sī ū toā cheng-chha. Sèng-keng kóng,‘Gī ê lâng tuì sìn tit-tio̍h oa̍h.'Khó-kiàn Siōng-tè ê in-tián sī chū-iû, pe̍h-pe̍h pun hō͘ lâng. Sîn-ha̍k-chiá Phok-sū Má-teng Lō͘-tek chhiam-miâ.""Hm̄! (koh thìm-thâu).
  Chheng-liân Bó͘-kah. Che chiū-sī sin ê hok-im.
  Chheng-liân Bó͘-it. Chiàⁿ sī sin ê hok-im. (Nn̄g lâng pêⁿ-pêⁿ kóng). ēng chîⁿ bé sià-choē-hû, m̄ ta̍t-tio̍h pe̍h-pe̍h kiû Siōng-tè chū-iû ê in-tián. Khó-sioh hiah ê chng-nih lâng khì hō͘ Thiat-chek phiàn--khì. Lán taⁿ tio̍h lâi khì soan-thoân chit ê hok-im. (Nn̄g lâng thè-chhut).
  (Pò͘-lî pàng-lo̍h lâi).
  Tē-jī chhut: Bó͘-lûn Gī-hoē.
  Tē-it tiûⁿ: Khí-sin.
  (Só͘-chāi: Pit-tiân-pek ê siâⁿ-goā. Sî-ji̍t: 1521 nî 4 goe̍h 2 ji̍t.
  Jîn-bu̍t: Lō͘-tek, Pek-cheng-su-tāi-nî (Petzen-steiner), Am-su-tô͘ [Amsdorf], Sū-thê-hoán [Sterphen], Lêng-khu [Link], Mê-lân hi-tun [Melanchton].) Kó͘-siâⁿ Pit-tian-pek ê siâⁿ-goā, Lō͘-tek kap saⁿ ê tâng-kiâⁿ ê pêng-iú: Pek cheng su-tāi-nî, Am-su-tô͘, Sū-thê-hoán, chē chi̍t tiuⁿ toā tiuⁿ ê té hoè-mi̍h ê bé-chhia. I ê pêng-iú Lêng-khu kap Mê-lân-hi-tun lâi teh sàng i khí sin beh khì hù Bó͘-lûn ê Hoē-gī.
  Lō͘-tek. Hiaⁿ-tī! Tāi-ke chhiáⁿ! (Chhin-chhiūⁿ chin heng-hùn ê khoán).
  Lêng-khu. Tio̍h sè-jī tî-hông Hoat-ông ê lô-bāng. Lō͘-tek. Goá chai. Goá sìn Chú Iâ-so͘ Ki-tok hiān-sî iáu oa̍h tī-teh, iā kap goá saⁿ-kap tiàm. Goá chiū-sī choân-jiân khò chit ê tì-huī kap sìn-sim. Só͘-í sui-jiân ū chi̍t bān ê Hoat-ông, goá iā bô kiaⁿ. In-uī kap goá tī-teh ê sī pí sè-kan chiah ê tē-it toā-ê koh-khah toā.
  Mê-lân-hi-tun. Hiaⁿ-tī ah! Lí khì; m̄-bián hoân-ló lán ê chin-lí kap sū-gia̍p; chò lí hiòng-chêng kau-chiàn.
  Lō͘-tek. Chiàⁿ-sī! Só͘ thiàⁿ ê hiaⁿ-tī ah! Goá sui-jiân bô koh tńg-lâi, sui-jiân uī-tio̍h án-ni ē hō͘ tuì-te̍k hāi-sí, goá sìn lí tek-khak ē thoân chin-lí, siú chèng-gī lâi chìn-chêng. Lí oa̍h tī-teh ê sî, goá ê sí bē tì-kàu sím-mi̍h hām-hāi.
  Lêng-khu. Lí seng-khu-piⁿ ū chah Hông-tè só͘ kau-hù ê pó-sin-hō͘-chiò á-bô?
  Lō͘-tek.Ū.
  Lêng-khu.Nā ū, chiū khah m̄-bián hoân-ló.
  Mê-lân-hi-tun. Bô tek-khak Lí kiám bē kì-tit Hû-su Iok-hān (John Huss) iû-goân ū chah Hông-tè ê pó-sin-hō͘-chiò, iáu-kú tī Khóng-su-tan-su (Con-stance) ê Hoē-gī hō͘ lâng ēng hoé sio sí.
  Lō͘-tek. Sī; goá ē kì-tit. Chóng--sī sui-jiân Mô͘-kuí chhin-chhiūⁿ chhù-téng ê hiā hiah chē, goá iā tio̍h khì Bó͘-lûn. Hû-su Iok-hān sui-jiân hō͘ lâng sio-sí, iáu-kú chin-lí bô siū sio, éng-oán oa̍h tī-teh. (Tāi-ke tiām-tiām teh siūⁿ chit kù oē).
  Lō͘-tek. Hiaⁿ-tī ah! Lí chhiáⁿ! Tāi-ke kóng, Lí chhiáⁿ! Pêng-an! ""Goān Chú pó-hō͘ lán āu-hoē ū kî!""
  (Lō͘-tek bô oa̍t-thâu, chē chhia ti̍t-ti̍t khì, Mê-lân-hi-tun kap Lêng-khu khiā teh kia̍h-thâu khoàⁿ hn̄g-hn̄g, tán kàu chhia ê iáⁿ lóng bô khoàⁿ-kìⁿ, chiah oa̍t-thâu ji̍p-siâⁿ).
  (Pò͘-lî pàng-lo̍h).
  (Pò͘-lî lāi thiaⁿ-kìⁿ chit chat ""Goān Chú pó-hō͘ lán āu-hoē ū kî"" ê koa. Siaⁿ sè-sè chin hô ).
 ",http://pojbh.lib.ntnu.edu.tw/script/artical-13554.htm,decode error
"我攻擊牧者羊群就四散
 馬太26：31；可 14：27，撒迦利亞13：7。
這句話啥物人講的？耶穌。啥物時講的？欲臨難的時講，來警戒學生。啥事按呢講？是愛引先知撒迦利亞得著上帝默示的預言；代先指明彌賽亞欲臨到，後來果然有。紲受人攻擊來成神的旨意。伊的學生欲四散逃走。
毋但指學生四散，也指猶太boa̍t-kéng的時，百姓欲拄著災殃，欲滅無，到三份的兩份，留 teh 的一份是遐的誠實的。因為這个先知是，當猶太欲boa̍t-tiâu 的時代。彼時風俗真腐敗，強的欺負軟弱的，大食細，欺貧重富；有高位的貪心，受人的布賂(有錢者，無錢者死)。
無照公理teh行做，欺負sàn-hiong人，致到有冤無申，白白受屈，親像先知以賽亞的時代。
Choân-tiōng肥私利益家己，無顧大局，無惜全群。
今序大已經不正，貪心，受累，無照公理，所以序細姑不將有的就著chēng-iū pa-kiat；人講。上位 teh做，序細就著學lah，若無按呢做就袂得生活。
可憐代 ah！當局者迷。詩人有講。不識爐（廬）山真面目，只因身在爐山中。(Put sik Lō͘-san chin biān-bo̍k，chí in sinchāi Lô͘-san tiong)。
廬山是中國的名所，若踮佇彼內中就毋知彼的山的媠bái；若離兩百里遠來看就知媠的真正媠，bái 的真正bái，隨時分明。人講，徛山看較cheng，實在是無錯。
遐爾無天理，烏暗滿滿，又假先知teh宣傳，逐項混雜紲袂分別好歹真假。所以真的先知撒迦利亞奉上帝的命令教示百姓；代先指基督欲臨到，拯救萬民的靈魂，是大靈魂的救主。
後來予歹人所害，也果然應驗，ná司提反欲受害的講台。使徒7。
閣五百外年就實現基督臨到遍傳真理；顯明上帝的真像，苦勸百姓著緊改惡遷善，干證彼時幾若个 tóng-luī，不法佮內心的歹；紲予歹黨的權勢較贏。謀害的時teh欲近，所以耶穌欲近臨危的時再引先知的預言共學生說明，免得予in失志、失望。
後來學生果然四散逃走，耶穌是真的牧者，疼惜全群的靈魂，雖然替萬民的罪死也無怨慼，反轉替歹人祈禱。
閣再活的時捌講，雇chhiàⁿ 的毋是真的牧者，無惜全群，是kan-ta為著趁錢度食nā-tiāⁿ；若看豺狼到就逃走，chhut-chāi羊群四散失-落到佇冷淡無伴；按呢袂得興盛羊群的政策。
愛予羊群興盛，著有三項，這是thih-pán put-i̍k的。
1、牧者愛慈心、溫純、公平、正直、謙卑、和平、寬恕、良善、撙節，無圖謀專利益家己，也著專務利益別人，因為利益人就是利益家己，害人就是害家己)。
(設使序大敢倒反做，自然序細不得已就會曉學伊所行)。
2、飲食料愛豐富，也著合時，也著合用，才會予羊群無枵，無喙焦：設使用無合時無合用的食料來飼羊仔就會到滅無著che！
(聖人講，差百姓照時，疼百姓，人臣親像心腹的人)。
3、羊寮愛清爽，次序，ta-lī，無予豺狼野獸來傷害，才會安心無驚惶，毋通予羊群枵giàn 寒，tam-tiâu，就會著lo͘。
若有實現以上三項的好所做，趕--伊倒毋去，mih-sái the關門窒路；若毋修整逐項予伊好勢，紲除去逐項的傷害，雖然圍牆幾若丈懸，用鐵門，都有路通出去。
譬喻大衛共 in老爸顧羊的時陣，的盡本份，無惜家己。
雅各共 in丈人Lia̍p-pan 飼羊逐項次序，本身甘願犧牲艱苦。
上帝看伊有真實，為著別人來犧牲，克已，紲加無限量的pē-sò͘祝福伊。若倒反去做就受咒詛；牧者家己攻擊牧者，羊群著生驚，自然紛亂損失。
(俗語講，牢內逐牛母，就會落胎散牢)。
耶穌講，國若攻擊國就袂成國。孟子去見梁惠王，王講，你對遐遠來有啥物通利益我的國mah？大夫官講，有啥物通利益我的家mah？百姓講，有啥物通利益我本身無？孟子隨時phoàⁿ明，上下相爭想利益，無顧大局，國家危險lah。實在聖人的高見。這个你有夠額明通做鑑戒。
設使牧者攻擊牧者，就衰微的日到lah，羊群看了就可憐，心酸，毋願同群聚集來lim食。
先知得著默示來講出這个題目，代先指明末代的意思。
耶穌引起指明伊本身受害的危險，也果然有應驗，死閣活上天，閣賞賜聖神充滿學生。今欲等待啥物時主欲閣臨到，顯明伊的神跡權能予人信服。閣聖神親像五旬節來興起台灣的教會，閣有疼惜四百外萬的靈魂mah？願主顯現。阿們。","Goá kong-kek bo̍k-chiá iûⁿ-kûn chiū sì-soàⁿ
 Má-thài 26: 31; Khó 14: 27, Sat-ka-lī-a 13: 7.
Chit kù oē sím-mi̍h lâng kóng ê?  Iâ-so͘.  Sím-mi̍h sî kóng ê?  Beh lîm-lān ê sî kóng, lâi kéng-kài ha̍k-seng.  Siáⁿ-sū án-ni kóng?  Sī ài ín Sian-ti Sat-ka-lī-a tit-tio̍h Siōng-tè be̍k-sī ê û-giân; tāi-seng chí-bêng Bí-sài-a beh lîm-kàu, āu-lâi kó-jiân ū.  Soà siū lâng kong-kek lâi chiâⁿ Sîn ê chí-ì.  I ê ha̍k-seng beh sì-soàⁿ tô-cháu.
M̄-nā chí ha̍k-seng sì-soàⁿ, iā chí Iû-thài boa̍t-kéng ê sî, peh-sìⁿ beh tú-tio̍h chai-iong, beh bia̍t-bô, kàu saⁿ-hūn ê nn̄g-hūn, lâu teh ê chi̍t-hūn sī hiah ê sêng-si̍t ê.  In-uī chit ê Sian-ti sī, tng Iû-thài beh boa̍t-tiâu ê sî-tāi.  Hit-sî hong-sio̍k chin hú-pāi, kiông ê khi-hū loán-jio̍k ê, toā chia̍h soè, khi-pîn tiōng-hù; ū koân-uī ê tham-sim, siū-lâng ê pò͘-lō͘ (iú-chiân chiá seng, bû-chiân chiá sí).
Bô chiàu kong-lí teh kiâⁿ-choè, khi-hū sàn-hiong lâng, tì-kàu iú-oan bû-sin, pe̍h-pe̍h siū-khut, chhin-chhiūⁿ Sian-ti Í-sài-a ê sî-tāi.
Choān tiōng puî-su lī-ek ka-kī, bô kò͘ tāi-kio̍k, bô-sioh choân-kûn.
Taⁿ sī-toā í-keng put-chèng, tham-sim, siū-iū, bô chiàu kong-lí, só͘-í sī-soè ko͘-put-chiong ū ê chiū tio̍h chēng-iū pa-kiat; lâng kóng.  Siōng-uī teh choè, sī-soè chiū tio̍h o̍h lah, nā bô án-ni choè chiū boē-tit seng-oa̍h.
Khó-lîn-tāi ah!  Tong-kio̍k chiá bē.  Si-jîn ū kóng.  不識爐山真面目, 只因身在爐山中.
(Put sek Lō͘-san chin biān-bo̍k, chí in sin chāi Lô͘-san tiong).
Lō͘-san sī Tiong-kok ê bêng-só͘, nā tiàm tī hit lāi-tiong chiū m̄-chai hit ê soaⁿ ê suí-bái; nā lī nn̄g-pah lí hn̄g lâi khoàⁿ chiū chai suí ê chin-chiàⁿ suí, bái ê chin-chiàⁿ bái, suî-sî hun-bêng.  Lâng kóng, khiā soaⁿ khaòⁿ khah cheng, si̍t-chāi sī bô chhò.
Hiah-ni̍h bô thian-lí, o͘-àm moá-moá, iū ké sian-ti teh soan-thoân, ta̍k-hāng hūn-cha̍p soà boē hun-piat hó-pháiⁿ chin-ké.  Só͘-í chin ê Sian-ti Sat-ka-lī-a hōng Siōng-tè ê bēng-lēng kà-sī peh-sìⁿ; tāi-seng chí Ki-tok beh lîm-kàu, chín-kiù bān-bîn ê lêng-hûn, sī toā lêng-hûn ê Kiù-chú.
āu-lâi hō͘ pháin-lâng só͘-hāi, iā kó-jiân èng-giām, ná Sū-thê-hoán beh siū hāi ê káng-tâi.  Sù-tô͘ 7.
Koh gō͘-pah goā-nî chiū si̍t-hiān Ki-tok lîm-kàu piàn-thoân chin-lí; hián-bêng Siōng-tè ê chin-siōng, khó͘-khǹg peh-sìⁿ tio̍h kín kái-ok chhian-siān, kan-chèng hit-sî kuí-nā ê tóng-luī, put-hoat kap lāi-sim ê pháiⁿ; soà hō͘ pháiⁿ-tóng ê koân-sè khah-iâⁿ.  Bô͘-hāi ê sî teh-beh kūn, só͘-í Iâ-so͘ beh kūn lîm-guî ê sî chài ín sian-ti ê ū-giân kā ha̍k-seng soat-bêng, bián-tit hō͘ in sit-chì, sit-bāng.
āu-lâi ha̍k-seng kó-jiân sì-soàⁿ tô-cháu, Iâ-so͘ sī chin ê Bo̍k-chiá, thiàⁿ-sioh choân-kûn ê lêng-hûn, sui-jiân thoè bān-bîn ê choē sí iā bô oàn-chhoeh, hoán-tńg thoè pháiⁿ-lâng kî-tó.
Koh-chài oa̍h ê sî bat kóng, Kò͘-chhiàⁿ ê m̄-sī chin ê bo̍k-chiá, bô sioh choân-kûn, sī kan-ta uī-tio̍h thàn-chîⁿ tō͘-chia̍h nā-tiāⁿ; nā khoàⁿ chhâi-lông kàu chiū tô-cháu, chhut-chāi iûⁿ-kûn sì-soàⁿ si̍t-lo̍h kàu tī léng-tām bô phoàⁿ; án-ni boē-ti̍t heng-sēng iûⁿ-kûn ê chèng-chhek.
ài hō͘ iûⁿ-kûn heng-sēng, tio̍h ū saⁿ-hāng, che sī thih-pán put-e̍k ê.
1. Bo̍k-chiá ài chû-sim, un-sûn, kong-pêng, chèng-ti̍t, khiam-pi, hô-pêng, khoan-sù, liông-siān, chún-chat, bô tô͘-bô͘ choan lī-ek ka-kī, iā tio̍h choan-bū lī-ek pa̍t-lâng, in-uī lī-ek lâng chiū-sī lī-ek ka-kī, hāi lâng chiū-sī hāi ka-kī).
(Siat-sú sī-toā káⁿ tò-hoán choè, chū-jiân sī-soè put-tek-í chiū oē-hiáu o̍h i só͘-kiâⁿ).
2. ím si̍t-liāu ài hong-hù, iā tio̍h ha̍p-sî, iā tio̍h ha̍p-ēng, chiah oē hō͘ iûⁿ-kûn bô iau, bô chhuì-ta: siat-sú ēng bô ha̍h-sî bô ha̍p-ēng ê chia̍h-liāu lâi chhī iûⁿ-á chiū oē kàu bia̍t-bô tio̍h-che!
(Sèng-jîn kóng, chhe peh-sìⁿ chiàu-sî, thiàⁿ peh-sìⁿ, jîn-sîn chhin-chhiūⁿ sim-pak ê lâng).
3. Iûⁿ-tiâu ài chheng-sóng, chhù-sū, ta-lī, bô hō͘ chhâi-lông iá-siù lâi siong-hāi, chiah oē an-sim bô kiaⁿ-hiâⁿ, m̄-thang hō͘ iûⁿ-kûn iau giàn koâⁿ, tam-tiâu, chiū oē tio̍h lo͘.
Nā ū si̍t-hiān í-siōng saⁿ-hāng ê hó só͘-choè, koáⁿ--i tó m̄ khì, mih-sái teh koaiⁿ-mn̂g that-lō͘; nā m̄ siu-chéng ta̍k-hāng hō͘ i hó-sè, soà tû-khì ta̍k-hāng ê siong-hāi, sui-jiân uî-chhiûⁿ kuí-nā tn̄g-koân, ēng thih-mn̂g, to ū lō͘ thang chhut-khì.
Phì-jū Tāi-pi̍t kā in lāu-pē kò͘ iûⁿ ê sî-chūn, ê chīn pún-hūn, bô sioh ka-kī.
Ngá-kok kā in tiūⁿ-lâng Lia̍p-pan chhī iûⁿ ta̍k-hāng chhù-sū, pún-sin kam-goān hi-seng kan-khó͘.
Siōng-tè khoàⁿ i ū chin-si̍t, uī-tio̍h pa̍t-lâng lâi hi-seng, khek-kí, soà ke bû-hān-liōng ê pē-sò͘ chiok-hok i.  Nā tò-hoán khì choè chiū siū chiù-chó͘; bo̍k-chiá ka-kī kong-kek bo̍k-chiá, iûⁿ-kûn tio̍h chhiⁿ-kiaⁿ, chū-jiân hun-loān sún-sit.
(Sio̍k-gú kóng, Tiâu-lāi ta̍k gû-bú, chiū oē làu-the soàⁿ-tiâu).
Iâ-so͘ kóng, Kok nā kong-kek kok chiū boē chiâⁿ kok.  Bêng-chú khì kìⁿ Liông-huī-ông, Ông kóng, Lí tuì hiah-hn̄g lâi ū sím-mi̍h thang lī-ek goá ê kok mah?  Tāi-hu koaⁿ kóng, Ū sím-mi̍h thang lī-ek goá ê ke mah?  Peh-sìⁿ kóng, Ū sím-mi̍h thang lī-ek goá pún-sin bô?  Bêng-chú suî-sî phoàⁿ-bêng, siōng-hā saⁿ-chiⁿ siūⁿ lī-ek, bô kò͘ tāi-kio̍k, kok-ka guî-hiám lah.  Si̍t-chāi sèng-jîn ê ko-kiàn.  Chit ê lí ū kàu-gia̍h bêng thang choè kàm-kài.
Siat-sú bo̍k-chiá kong-kek bo̍k-chiá, chiū soe-bî ê ji̍t kàu lah, iûⁿ-kûn khoàⁿ-liáu chiū khó-lîn, sim-sng, m̄-goān tâng-kûn chū-chi̍p lâi lim chia̍h.
Sian-ti tit-tio̍h be̍k-sī lâi kóng-chhut chit ê toê-ba̍k, tāi-seng chí-bêng boa̍t-tāi ê ì-sù.
Iâ-so͘ ín-khí chí-bêng i pún-sin siū-hāi ê guî-hiám, iā kó-jiân ū èng-giām, sí koh-oa̍h chiūⁿ-thiⁿ, koh siúⁿ-sù Sèng Sîn chhiong-moá ha̍k-seng.  Taⁿ beh tán-thāi sím-mi̍h sî Chú beh koh lim-kàu, hián-bêng I ê sîn-jiah koân-lêng hō͘ lâng sìn-ho̍k.  Koh Sèng Sîn chhin-chhiūⁿ gō͘-sûn-choeh lâi heng-khí Tâi-oân ê kàu-hoē, koh ū thiàⁿ-sioh sì-pah goā-bān ê léng-hûn mah?  Goān Chú hián-hiān.  Á-bēng.",http://pojbh.lib.ntnu.edu.tw/script/artical-13521.htm,decode error
"世界十二偉人論
 時代變遷就思想以及逐項攏綴伊變換。所以論對偉人的思想標準也攏變款。Taⁿ佇遮所欲介紹偉人的事是對雜誌譯出的。就是teh論現今一般的青年學生對偉人的觀念甚物款。譬喻早時愛相刣的時代逐人攏用武將親像Ná-phô-lûn，抑是亞歷山大等等做偉人。總是思想的變遷真緊，現時就毋是按呢；taⁿ請來看：-這个問題是美國戰爭Hông-siōng國民委員會對全世界大學生the̍h出偉人投票敬稱的論文發表。實在有來應募的國有三十个以上。總是論關係選擇偉人的事有三項要緊的條件，就是欲投票偉人論的人所著知影的有三條件：-(1)著選彼款品性高潔的。(2)為著正義毋驚死，閣著愛有發揮犧牲的精神彼款人。(3)閣著彼款貢獻佇人道有成功建設事業的才會用得。不過宗教的教祖抑是對宗教方面所看的偉人佮現時猶teh活的人無在內。Taⁿ照in所發表的順序來說明佇下底：- (1) Lo͘is Pastew (1822-1895)。這个人是法國的化學者。有人teh批評講對伊的手所拯救的活命比Ná-pho-lûn佇戰爭所刣死的活命有幾若倍較濟」。伊為著科學的進步袂記得食袂記得睏，亦有發見著古今的學者所未捌發見著的物。實在論到咱後代的人著大大共伊感謝才會用得。Taⁿ伊所發見的是甚物？就是論物的發酵毋是kan-ta對化學的變化nā-tiāⁿ，實在是佇彼所在猶有生出濟濟細菌的因端。Taⁿ這个細菌學 (bacteriology)就是對伊的學說來生起的。伊發見著九个chek-chhé-tiong有細菌亦共伊the̍h出來醫治khióng-suí病閣有成功。閣親像牛奶的殺菌法亦是伊對學理來成功的，
(2). Abraham Lincoln (林肯大統領)。因為人道的因端拄著袂算得的悽慘，艱苦佮試煉的是林肯。伊是早代美國的大統領的一个。佇庄裡出世亦是佇庄裡大漢，chiâu-chn̂g是親像庄裡人的樸實，總是伊是平和佮正義的勇士。伊的生涯始終攏有達成伊的理想。雖罔拄著失志抑是煩惱的時亦是對人的面前毋捌顯出無笑面的所在。總是iáu-kú佇彼个時陣不時to加添本身的勇氣來進行伊的最終的理想佮目的。論伊的質素簡易的生活無人會佮伊比得。伊佇群眾的中間致意愛予人呵咾，一步謹慎嚴肅對平和的路來行，所以親像伊這款的人才是正偉人。伊為著愛得著一本的破冊，汗流滿面出力做工的正直人。
    閣常常保護看顧寡婦孤兒，亦gâu赦免人，所以不時佇眾人的頭殼內攏有對伊得著一種的溫和的靈感。閣再予美國人有團結的力佮久長為著平和來犧牲伊本身。雖罔伊已經過身，m̄-kú代代teh指導美國人。若有到佇伊的紀念碑的身邊的人攏會感覺著tháu放的歡喜，所以逐人歡喜到流目屎。以前是南北大家saⁿ怨恨，taⁿ是大家用疼佮平和來saⁿ結聯予國土會統一。所以無論貧賤，富貴，序大序細，朋友抑是對敵，白面抑是烏面攏總用同一 的心teh呵咾伊，感謝伊，佮teh數念伊無煞。論伊的貢獻佇國家，社會佮人類的大功勞毋是kan-ta用喙來傳，抑是用筆來寫就會了的。
(3) Christopher Columbus (1446-1506)。Kho-lūn-pò͘是義大利的人。伊是開發文化的新活命的人，伊建設歷史上做顯著的大事業，無論甚物時代的人to攏有承認伊的功績。咱若閣想到彼時代一般人的迷信佮全然無地理學的智識，就益發予咱會感著伊所做的事業閣較偉大。Kho-lūn-pò͘反對當時一般的所信，決心欲發見透到印度的新航路，伊有顯出伊的勇氣佮天才，所以後來有大成功。伊本身卻毋知影伊所發見真的價值，雖罔是按呢嘛袂減少伊的偉大。伊毋若建設地理學的智識nā-tiāⁿ，閣再做濟濟探險家的先驅者。世界的歷史上深深影響著移民去西洋無煞的原動力無毋是為著伊的因端。伊有打破khòng海的迷信佮驚惶，閣再大大獎勵khòng海，所以今仔日各國才大家會ná接近。伊彼時卻無自覺到按呢總是世界為著伊已經大家著閣較結合的時代到lah。
(4). George Washington (1732-1799)。論Hoa-sēng-tùn歡喜放sak一切，就是無愛tiàm佇英國的皇宮內得懸的地位。閣雖罔經濟上的成功佮家庭生活的安樂伊攏無愛，kan-ta歡喜揀一條自由建設的猶毋捌經驗的心路。雖罔伊的對敵to紲呵咾講Hoa-sēng-tùn是革命超群的偉人。佇戰場的時無一su̍t仔的驚惶，犧牲家己，冒險性命，不時to排佇第一頭前來鼓吹全軍。伊的道德真懸。論伊對這面來看是真嚴hat的人，總是論到伊的親切是予軍隊全部所尊敬的。Teh料理國政的時，無論做低位的任務伊to歡喜做，所以伊的偉大到按呢。閣再不止有定著佮予人尊敬威形的面貌。伊是做初代國民的指揮者。佇憲法制定會議的時，就佮聯邦政府大家欲破裂的時，為著伊的gâu周旋所以才予兩爿對紛亂閣來saⁿ協和。閣論美國外交方針亦是照伊所指導的法度來成的。Hoa-sēng-tùn實在是偉大的美國人。因為伊對家己所抱負至高的道德標準，將家己所有一切來做犧牲，閣論到為著美國通歷史中伊所成功的建設的事業比別人較濟。伊予國家得著獨立，閣當聯邦政府teh計畫新方針危險的時伊gâu指導in，予in得著安全的路通行。
(5). Benjamin Franklin (1706-1790)。論Piān-ngá-bín Hu̍t-lân-khek-lêng 的性質少少人有。伊會予個性的人降服，閣為著美國佮人道的因端有大大貢獻著，所以伊予人共伊排列佇世界偉人的隊伍是理所當然。佇科學界論伊所發明佮發見亦是袂算得，閣做永遠的紀念事業伊有創設「Pen大學」佮公眾的圖書館的制度。閣佇美國獨立宣言佮憲法的簽名者的中間Hoat-lân khu-lîm 的名特別寫較有力。做和平的使者無人會贏--伊。英國佮美國大交戰的危險亦是為著伊永遠來消無去。閣為著欲佮法國親善的因端，佇久久的中間真出力，到老嘛猶是為著這層事出力無厭倦。伊閣再為著欲予美國得著自由的因端所貢獻亦真濟。人稱做「多方面的 Hoat-lân khu-lîm」。伊實在是愛國者，政治家，外交家，文字的作者，佮科學者。若詳細想無人有伊hiah nih濟款的天才。伊的大目的是奉仕，對這个目的伊有成功。因為伊的全生活就是完全有用的人生。
(6). Woodrow Wilson (1856-1924)。Ui-ní-sùn是美國所有歷代的大統領中做第一理想家佮獻身tek chham忠實的人。伊做世界政局的指導者，是予全世界的人所成人的，佮予攏總的人類所崇拜。伊實在為著全世界人類的幸福來犧牲出力到死。伊為著欲創設這个機關來保持永遠的平和，就是通照彼个比金，鐵較堅固的國際合約永遠來辦戰爭做違法的因端，無暝無日的著磨。到伊的理想若實現彼時，拍算的確會予人呵咾講：比出名的外科手術，抑是好的藥救人的活命較濟，閣比無論甚物較好的 mô͘-chuì-che 的除去人類的痛苦猶較贏萬百倍。論伊對本身的義務的盡忠實在予人會驚著。伊所想的事常常攏注意佇人類，愛予全人類得著福氣，這是伊齊全的心願。論到家己的厲害關係全然攏無要緊。伊發見著一條能利益全世界的新路，所以為著欲予伊有功效，盡心盡力對彼方面來犧牲伊的健康佮性命。論伊高潔的品性佮為著欲達成家己所追求的目的攏無要緊家己彼个犧牲佮為著欲建設世界永遠平和的堅固基礎，論對伊所貢獻chiah的事，世界的人決斷無袂記得伊的恩，佮永遠teh感謝伊。Taⁿ照伊所留的機關無論國家抑是民族對這霎了後的確會閣生起較堅固佮較大的相疼才著。(7). Florence Nightingale (1820-1910)。Ná-teng-kek-ní lú-sú佇歷史上做第一通注目的人物。設使伊若是甘願做倫敦社交界的婦人，定著會予人稱伊做社交界的女王。總是Lú-sú論家己的快樂，結婚，佮社交生活伊看做塵埃。Kan-ta愛看顧散鄉有病的人nā-tiāⁿ，愛欲安慰艱苦人來獻伊一身。佇Kū-lí-bí-a戰爭的時。伊佇倫敦聽見講著傷的英國兵丁的艱苦，Lú-sú隨時志願欲做看護婦，將病院的材料囤一船載，佮三十七个同志的朋友做陣隨時向軍事但丁市外的一所在緊出發，佇遐Lú-sú顯出別人少少有的組織能力佮勇敢，閣伊所支配的病院有救幾若千的活命。伊的拖磨是疼的表現，伊的生活是奉仕到路尾，伊所行的所在是人類愛的路。為著世界幸福的因端伊有徹底的的貢獻。對Lú-sú的啟發人到後來佇Jeneva會議的時創造人類所猶未捌chhòng，做第一高尚機關的一个，就是創造赤十字社。
(8). Joan d' Arc (1412-143)這个Lú-sú是法國人，伊是女傑，閣亦是殉難者，實在亦是聖者。論伊所成就的事業，若對伊所計畫的時的狀態佮前途的險惡chham全然對伊攏無利益才的點共伊想起來的時，實在袂較輸佇歷史上所有最高的記錄。Sòng-hiong無受教育，閣是農夫的查某囝，伊看見伊的國家已經佇對敵的兵力的下跤teh予in thún踏，知影無有抵抗力閣志氣攏無了了lah。佇幾若年的中間受壓迫to teh tòng袂tiâu，閣國王已經想欲脫出國境lah。若是這个sòng-hiong做田人的查某囡仔一下伸手去摸一塊親像死人骨頭的國家lah，這个死骨頭的國家連鞭peh起來綴伊行lah。Taⁿ Joan d' Arc 的偉大的所在毋是著等戰爭贏，顛倒是為著會征服家己這點teh出名。這人拯救一个國家，閣用王冠照舊通歸佇王的頭殼，做這款的大事業亦攏無破害著伊的情操，對頭到尾是處女，實在伊對這个偉大的功業所應該得著的是報賞佮名譽，總是伊攏無得半項。伊所希望的是kan-ta愛轉去伊的田庄厝閣來顧羊佮幫贊老母的事nā-tiāⁿ。
總是到尾伊所拯救的國家金金看伊teh予人用火共伊死刑。實在若看著按呢，的確有人會失膽講，顛倒為社會，為國家，為人類來出力的人攏無好報應，所以正義，天理毋免致意會用得。想按呢的人大大錯誤，雖罔報應無即時來，iáu-kú正義到尾袂滅無得。Taⁿ世界的眾人佇今仔日攏稱這个查某囡仔做聖者，無論老人，抑是少年的男女攏平平對伊高潔的模範來受著靈感。
(9). Cocrates (B.C. 70-399)論Só-kek-lia̍p-tí是做古代道德思想做第一好的 代表者。伊是真小心敬畏神閣是真好的人。朋友中無人有較贏伊。伊愛正義，閣伊是真熱誠家，iáu-kú不時知通自責，自制的人。伊捌家己按呢講，「眾神是為著欲予雅典人成做閣較好的因端才差我來。」伊對這个理想犧牲伊全生涯，亦攏無想欲受報賞甚物，kan-ta用死做伊奉事生活。最終的宣告，彼時得欲死的時真勇敢，從容，自自然然來過世。伊猶未出世以前人攏是用執守舊慣做第一好的風俗。
到Só-kek-lia̍p-tí出來了後教示雅典人追求善的法度，ná親像伊學者teh求新發見的款。論思想的力這个真善人是對自制來得著向上，雖罔是宗教的 tia̍t-li亦是少少會贏伊。伊猶袂出世以前的科學是kan-ta累積外面觀察nā-tiāⁿ。伊按呢想講，心肝毋是kan-ta有五官的知覺，猶有較根本的，閣為著欲透到無窮的結合著勞碌的。伊有承認kan-ta普遍性這項通做科學的存在。對伊了後無論是科學抑是tia̍t-ha̍k攏總是照伊這个思想做基礎來發展的。
10). Joham Gutenberg (1400-1468)。這个是To̍k-e̍k人，人常常講是伊發明，印刷術(theartof printing)，其實毋是伊發明，總是對伊來改造活版字會the̍h起the̍h落，就是自由，自在通開破遐的器具了後這个印刷術才完全。伊猶袂發明這款以前人是刻字佇柴片，才用墨水共伊抹，了後紙才共伊入佇彼頂面，所以伊teh想講，「莫得刻字佇規塊枋，來一字一字看是欲用柴，抑是用kim-chok來的小片來刻kiám袂較利便？」
伊所想的法度ná親像真單純的款，總是照按呢去實行實在加幾若百倍的利便。
後來十年的勞力佮對一个朋友援助伊的錢項果然按呢成功。所以對1450年的時就會得通in聖經。Taⁿ伊歡喜伊所發明的機器有成功是霎仔久nā-tiāⁿ，因為彼个特許懸去予chiah的錢的朋友共伊搶去。
設使若無彼時的大清政有賜伊的養老金，就的確會淒慘。因為伊所發行自在的活字予世界做一下換款。以前的冊類真少，所以欲修學的人真艱苦，總是親像今仔日無論是甚物科學的報告，抑是美術，文學等等會得通用逐國的腔口來應，通通訊到逐所在。這攏是Gutenbern的致蔭，就是對烏暗的時代chhoā咱到佇光明的世界。
(袂完)。","Sè-kài cha̍p-jī Uí-jîn lūn
 Sî-tāi piàn-chhian chiū su-siúⁿ í-ki̍p ta̍k-hāng lóng tè i piàn-oāⁿ.  Só͘-í lūn tuì Uí-jîn ê su-siúⁿ phiau-chún iā lóng piàn-khoán.  Taⁿ tī chia só͘ beh kài-siāu uí-jîn ê sū sī tuì cha̍p-chì e̍k chhut ê.  Chiū-sī teh lūn hiān-kim it-poaⁿ ê chheng-liân ha̍k-seng tuì uí-jîn ê koan-liām sím-mi̍h khoán.  Phì-jū chá-sî ài saⁿ-thâi ê sî-tāi ta̍k lâng lóng ēng bú-chiòng chhin-chhiūⁿ Ná-phô-lûn, á-sī A-le̍k-san-tāi téng-téng choè uí-jîn.  Chóng-sī su-siúⁿ ê piàn-chhian chin kín, hiān-sî chiū m̄-sī án-ni; taⁿ chhiáⁿ lâi khoàⁿ: -Chit ê būn-toê sī Bí-kok chiàn-cheng Hông-siōng kok-bîn uí-oân-hoē tuì choân-sè-kài tāi-ha̍k-seng the̍h chhut uí-jîn tâu-phiò kèng-cheng ê lūn-bûn hoat-piáu.  Si̍t-chāi ū lâi èng-bō͘ ê kok ū saⁿ-cha̍p ê í-siōng.  Chóng-sī lūn koan-hē soán-te̍k uí-jîn ê sū ū saⁿ-hāng iàu-kín ê tiâu-kiāⁿ, chiū-sī beh tâu-phiò uí-jîn-lūn ê lâng só͘ tio̍h chai-iáⁿ ê ū saⁿ tiâu-kiāⁿ: -(1) Tio̍h soán hit-khoán phín-sèng ko-kiat ê.  (2) uī-tio̍h chèng-gī m̄ kiaⁿ sí, koh tio̍h ài ū hoat-hui hi-seng ê cheng-sîn hit-khoán lâng.  (3) Koh tio̍h hit-khoán kòng-hiàn tī jîn-tō ū sêng-kong kiàn-siat sū-gia̍p ê chiah oē ēng-tit.  Put-kò chong-kàu ê kàu-chó͘ á-sī tuì chong-kàu hong-bīn só͘ khoàⁿ ê uí-jîn kap hiān-sî iáu, teh oa̍h ê lâng bô chāi-lāi.  Taⁿ chiàu in só͘ hoat-piáu ê sūn-sū lâi soat-bêng tī ē-toé: - (1) Lo͘is Pastew (1822-1895).  Chit ê lâng sī Hoat-kok ê hoà-ha̍k-chiá.  Ū lâng teh phoe-phêng kóng tuì i ê chhiú só͘ chín-kiù ê oa̍h-miā pí Ná-pho-lûn tī chiàn-cheng só͘ thâi sí ê oa̍h-miā ū kuí-nā pē khah chē"".  I uī-tio̍h kho-ha̍k ê chìn-pō͘ boē kì-tit chia̍h boē kì-tit khùn, ia̍h ū hoat-kiàn tio̍h kó͘-kim ê ha̍k-chiá só͘ bē bat hoat-kiàn tio̍h ê mi̍h.  Si̍t-chāi lūn kàu lán āu-tāi ê lâng tio̍h toā-toā kā i kám-siā chiah oē ēng-tit.  Taⁿ i só͘ hoat-kiàn ê sī sím-mi̍h?  Chiū-sī lūn mi̍h ê hoat-kàⁿ m̄-sī kan-ta tuì hoà-ha̍k ê piàn-hoà nā-tiāⁿ, si̍t-chāi sī tī hit só͘-chāi iáu ū siⁿ-chhut choē-choē soè-khún ê in-toaⁿ.  Taⁿ chit ê soè-khún-ha̍k (bacteriology) chiū-sī tuì i ê ha̍k-soat lâi siⁿ-khí ê.  I hoat-kiàn tio̍h káu ê chek-chhé-tiong ū soè-khún ia̍h kā I the̍h chhut lâi i-tī khióng-suí-pīⁿ koh ū sêng-kong.  Koh chhin-chhiūⁿ gû-lin ê sat-khún-hoat ia̍h sī i tuì ha̍k-lí lâi sêng-kong ê,
(2). Abraham Lincoln (Lîm khéng Tāi-thóng-léng).  In-uī jîn-tō ê in-toaⁿ tú-tio̍h boē sǹg-tit ê chhíⁿ-chhám, kan-khó͘ kap chhì-liān ê sī Lîm Khéng.  I sī chá-tāi Bí-kok ê tāi-thóng-léng ê chi̍t ê.  Tī chng ni̍h chhut-sì ia̍h sī tī chng-ni̍h toā-hàn, chiâu-chn̂g sī chhin-chhiūⁿ chng-ni̍h lâng ê phoh(誤植phò)-si̍t, chóng-sī i sī pêng-hô kap chèng-gī ê ióng-sū.  I ê seng-gâi sí-chiong lóng ū ta̍t chiâⁿ i ê lí-sióng.  Sui-bóng tú-tio̍h sit-chì á-sī hoân-ló ê sî ia̍h sī tuì lâng ê bīn-chêng m̄-bat hián-chhut bô chhiò-bīn ê só͘-chāi.  Chóng-sī iáu-kú tī hit ê sî-chūn put-sî to ke-thiⁿ pún-sin ê ióng-khì lâi chìn-hêng i ê choè-chiong ê lí-sióng kap bo̍k-tek.  Lūn i ê chit-sò͘ kán-īⁿ ê seng-oa̍h bô lâng oē kap i pí-tit. I tī kûn(誤植kūn)-chiòng ê tiong-kan tì-ì ài hō͘ lâng o-ló, chi̍t-pō͘ kín-sīn giâm-siok tuì pêng-hô ê lō͘ lâi kiâⁿ, só͘-í chhin-chhiūⁿ i chit khoán ê lâng chiah sī chiàⁿ uí-jîn.  I uī-tio̍h ài tit-tio̍h chi̍t-pún ê phoà-chheh, koāⁿ lâu moá-bīn chhut-la̍t choè kang ê chèng-ti̍t lâng.
Koh siông-siông pó-hō͘ khoàⁿ-kò͘ koáⁿ-hū ko͘-jî, ia̍h gâu sià-bián lâng, só͘-í put-sî tī chèng-lâng ê thâu-khak lāi lóng ū tuì i tit-tio̍h chi̍t-chéng ê un-hô ê lêng-kám.  Koh-chài hō͘ Bí-kok lâng ū thoân-kiat ê la̍t kap kú-tn̂g uī-tio̍h pêng-hô lâi hi-seng i pún-sin.  Sui-bóng i í-keng kè-sin, m̄-kú tāi-tāi teh chí-tō Bí-kok lâng.  Nā ū kàu tī i ê kì-liām-pi ê sin-piⁿ ê lâng lóng oē kám-kak tio̍h tháu-pàng ê hoaⁿ-hí, só͘-í ta̍k lâng hoaⁿ-hí kàu lâu ba̍k-sái.  Í-chêng sī lâm-pak tāi-ke saⁿ oàn-hūn, taⁿ sī tāi-ke ēng thiàⁿ kap pêng-hô lâi saⁿ kiat-liân hō͘ kok-thó͘ oē thóng-it.  Só͘-í bô lūn pîn-chiān, hù-kuì, sī-toā sī-soè, pêng-iú á-sī tuì-te̍k, pe̍h-bīn á-sī o͘-bīn lóng-chóng ēng tâng-it ê sim teh o-ló i, kám-siā i, kap teh siàu-liām i bô soah.  Lūn i ê kòng-hiàn tī kok-ka, siā-hoē kap jîn-luī ê toā kong-lô m̄-sī kan-ta ēng chhuì lâi thoân, á-sī ēng pit lâi siá chiū oē liáu ê.
(3) Christopher Columbus (1446-1506).  Kho-lûn-pò͘ sī Í-tāi-lī ê lâng.  I sī khai-hoat bûn-hoà ê sin oa̍h-miā ê lâng, i kiàn-siat le̍k-sú-siōng choè hián-tù ê toā sū-gia̍p, bô lūn sím-mi̍h sî-tāi ê lâng to lóng ū sêng-jīn i ê kong-chek.  Lán nā koh siūⁿ kàu hit sî-tāi it-poaⁿ lâng ê bê-sìn(誤植sin) kap choân-jiân bô tē-lí-ha̍k ê tì-sek, chiū it-hoat hō͘ lán oē kám-tio̍h i só͘ choè ê sū-gia̍p koh khah uí-tāi.  Kho-lūn-pò͘ hoán-tuì tng-sî it-poaⁿ ê só͘ sìn, koat-sim beh hoat-kiàn thàu kàu ìn-tō͘ ê sin-phâng-lō͘, i ū hián-chhut i ê ióng-khì kap thian-châi, só͘-í āu-lâi ū toā sêng-kong.  I pún-sin khiok m̄ chai-iáⁿ i só͘ hoat-kiàn chin ê kè-ta̍t, sui-bóng sī án-ni mā boē kiám-chió i ê uí-tāi.  I m̄ nā kiàn-siat tē-lí-ha̍k ê tì-sek nā-tiāⁿ, koh-chài choè choē-choē thàm-hiám-ka ê sian-khu-chiá.  Sè-kài ê le̍k-sú-siōng chhim-chhim éng-hióng tio̍h î-bîn khì Se-iûⁿ bô soah ê goân-tōng-la̍t bô m̄-sī uī-tio̍h i ê in-toaⁿ.  I ū táⁿ-phoà khòng-hái ê bê-sìn kap kiaⁿ-hiâⁿ, koh-chài toā-toā chióng-lē khòng-hái, só͘-í kin-ná-ji̍t kok-kok chiah tāi-ke oē ná chiap-kūn.  I hit-sî khiok bô chū-kak kàu án-ni chóng-sī sè-kài uī-tio̍h i í-keng tāi-ke tio̍h koh khah kiat-ha̍p ê sî-tāi kàu lah.
(4). George Washington (1732-1799).  Lūn Hoa-sēng-tùn hoaⁿ-hí pàng-sak it-chhè, chiū-sī bô ài tiàm tī Eng-kok ê Hông-kiong-lāi tit koân ê tē-uī.  Koh sui-bóng keng-chè-chiūⁿ ê sêng-kong kap ka-têng seng-oa̍h ê an-lo̍k i lóng bô ài, kan-ta hoaⁿ-hí kéng chi̍t-tiâu chū-iû kiàn-siat ê iáu m̄-bat keng-giām ê sim-lō͘.  Sui-bóng i ê tuì-te̍k to soà o-ló kóng Hoa-sēng-tùn sī kek-bēng chhiau-kûn ê uí-jîn.  Tī chiàn-tiûⁿ ê sî bô chi̍t-su̍t-á ê kiaⁿ-hiâⁿ, hi-seng  ka-kī, mō͘(誤植mô͘)-hiám sìⁿ-miā, put-sî to pâi tī tē-it thâu-chêng lâi kó͘-chhui choân-kun.  I ê tō-tek chin koân.  Lūn i tuì chit-bīn lâi khoàⁿ sī chin giâm-hat ê lâng, chóng-sī lūn-kàu i ê chhin-chhiat sī hō͘ kun-tuī choân-pō͘ só͘ chun-kèng ê.  Teh liāu-lí kok-chèng ê sî, bô lūn choè kē-uī ê jīn-bū i to hoaⁿ-hí choè, só͘-í i ê uí-tāi kàu án-ni.  Koh-chài put-chí ū tiāⁿ-tio̍h kap hō͘ lâng chun-kèng ui-hêng ê bīn-māu.  I sī choè chho͘-tāi kok-bîn ê chí-hui-chiá.  Tī Hiàn-hoat chè-tēng hoē-gī ê sî, Chiū kap Liân-pang chèng-hú tāi-ke beh phoà-li̍h ê sî, uī-tio̍h i ê gâu chiu-soân só͘-í chiah hō͘ nn̄g-pêng tuì hun-loān kok lâi saⁿ hia̍p-hô.  Koh lūn Bí-kok goā-kau hong-chiam ia̍h sī chiàu i só͘ chí-tō ê hoat-tō͘ lâi chiâⁿ-ê.  Hoa-sēng-tùn si̍t-chāi sī uí-tāi ê Bí-kok lâng.  In-uī i tuì ka-kī só͘ phāu-hū chì-ko ê tō-tek phiau-chún, chiong ka-kī só͘ ū it-chhè lâi choè hi-seng, koh lūn kàu uī-tio̍h Bí-kok thong le̍k-sú tiong i só͘ sêng-kong ê kiàn-siat-tek sū-gia̍p pí pa̍t-lâng khah choē.  I hō͘ kok-ka tit-tio̍h to̍k-li̍p, koh tng Liân-pang chèng-hú teh kè-oē sin hong-chiam guî-hiám ê sî i gâu chí-tō in, hō͘ in tit-tio̍h an-choân ê lō͘ thang kiâⁿ.
(5). Benjamin Franklin (1706-1790).  Lūn Piān-ngá-bín Hu̍t-lān-khek-lêng ê sèng-chit chió-chió lâng ū.  I oē hō͘ kò-sèng ê lâng hāng-ho̍k, koh uī-tio̍h Bí-kok kap jîn-tō ê in-toaⁿ ū toā-toā kòng-hiàn tio̍h, só͘-í i hō͘ lâng kā i pâi-lia̍t tī Sè-kài uí-jîn ê tuī-ngó͘ sī lí só͘ tong-jiân.  Tī Kho-ha̍k-kài lūn i só͘ hoat-bêng kap hoat-kiàn ia̍h sī boē-sǹg-tit, koh choè éng-oán ê kì-liām sū-gia̍p i ū chhòng-siat ""Pen Tāi-ha̍k"" kap kong-chiòng ê tô͘-su-koán ê chè-tō͘.  Koh tī Bí-kok to̍k-li̍p soan-giân kap hiàn-hoat ê chhiam-miâ chiá ê tiong-kan Hoat-lân khu-lîm ê miâ te̍k(誤植tek)-pia̍t siá khah ū la̍t.  Choè hô-pêng ê sú-chiá bô lâng oē iâⁿ--i.  Eng-kok kap Bí-kok toā kau-chiàn ê guî-hiám ia̍h, sī uī-tio̍h i éng-oán lâi siau bô khì.  Koh uī-tio̍h beh kap Hoat-kok chhin-siān ê in-toaⁿ, tī kú-kú ê tiong-kan chin chhut-la̍t, kàu lāu mā iáu sī uī-tio̍h chit-chân sū chhut-la̍t bô ià-siān.  I koh-chài uī-tio̍h beh hō͘ Bí-kok tit-tio̍h chū-iû ê in-toaⁿ só͘ kòng-hiàn ia̍h chin-chē.  Lâng chheng choè ""to-hong-bīn ê Hoat-lân khu-lîm"".  I si̍t-chāi sī ài-kok-chiá, chèng-tī-ka, goā-kau-ka, bûn-jī ê chok-chiá, kap kho-ha̍k-chiá.  Nā siông-sè siūⁿ bô lâng ū i hiah nih choē khoán ê thian-châi.  I ê toā bo̍k-tek sī hōng-sū, tuì chit ê bo̍k-tek i ū sêng-kong.  In-uī i ê choân-seng-oa̍h chiū-sī oân-choân iú-iōng ê jîn-seng.
(6). Woodrow witson (1856-1924).  Ui-ní-sùn sī Bí-kok só͘ ū le̍k-tāi ê Tâi-thóng-léng tiong choè tē-it lí-sióng-ka kap hiàn-sin-tek chham tiong-si̍t ê lâng.  I choè sè-kài chèng-kio̍k ê chí-tō-chiá, sī hō͘ choân sè-kài ê lâng só͘ sêng-jîn ê, kap hō͘ lóng-chóng ê jîn-luī só͘ chông-pài.  I si̍t-chāi uī-tio̍h choân sè-kài jîn-luī ê hēng-hok lâi hi-seng chhut-la̍t kàu sí.  I uī-tio̍h beh chhòng-siat chit ê ki-koan lâi pó-chhî éng-oán ê pêng-hô, chiū-sī thang chiàu hit ê pí kim, thih khah kian-kò͘ ê kok-chè hia̍p-iok éng-oán lâi pān chiàn-cheng choè uî(誤植uī)-hoat ê in-toaⁿ, bô mî bô ji̍t ê tio̍h-boâ.  Kàu i ê lí-sióng nā si̍t-hiān hit sî, phah-sǹg tek-khak oē hō͘ lâng o-ló kóng: pí chhut-miâ ê goā-kho-chhiú-su̍t, á-sī hó ê io̍h kiù lâng ê oa̍h-miā khah choē, koh pí bô lūn sím-mi̍h khah hó ê mô͘-chuì-che ê tû-khì jîn-luī ê thòng-khó͘ iáu khah iâⁿ bān-pah-pē.  Lūn i tuì pún-sin ê gī-bū ê chīn-tiong si̍t-chāi hō͘ lâng oē kiaⁿ-tio̍h.  I só͘ siūⁿ ê sū siông-siông lóng chù-ì tī jîn-luī, ài hō͘ choân jîn-luī tit-tio̍h hok-khì, che sī i chiâu-chn̂g ê sim-goān.  Lūn kàu ka-kī ê lī-hāi koan-hē choân-jiân lóng bô iàu-kín.  I hoat-kiàn tio̍h chi̍t-tiâu oē lī-ek choân sè-kài ê sin-lō͘, só͘-í uī-tio̍h beh hō͘ i ū kong-hāu, chīn-sim chīn-la̍t tuì hit hong-bīn lâi hi-seng i ê kiān-khong kap sìⁿ-miā.  Lūn i ko-kiat ê phín-sèng kap uī-tio̍h beh ta̍t-chiâⁿ ka-kī só͘ tui-kiû(誤植kiū) ê bo̍k-tek lóng bô iàu-kín ka-kī hit ê hi-seng kap uī-tio̍h beh kiàn-siat sè-kài éng-oán pêng-hô ê kian-kò͘ ki-chhó͘, lūn tuì i só͘ kòng-hiàn chiah ê sū, sè-kài ê lâng koat-toàn bô boē kì-tit i ê un, kap éng-oán teh kám-siā i.  Taⁿ chiàu i só͘ lâu ê ki-koan bô lūn kok-ka á-sī bîn-cho̍k tuì chit-tia̍p liáu-āu tek-khak oē koh siⁿ-khí khah kian-kò͘ kap khah toā ê saⁿ-thiàⁿ chiah tio̍h.  (7). Florence Nightingale (1820-1910).  Ná-teng-kek-ní lú-sú tī le̍k-sú-siōng choè tē-it thang chù-ba̍k ê jîn-bu̍t.  Siat-sú i nā sī kam-goān choè Lûn-tun siā-kau-kài ê hū-jîn, tiāⁿ-tio̍h oē hō͘ lâng chheng i choè siā-kau-kài ê lú-ông.  Chóng-sī Lú-sú lūn ka-kī ê khoài-lo̍k, kiat-hun, kap siā-kau seng-oa̍h i khoàⁿ choè tîn-ai.  Kan-ta ài khoàⁿ-kò͘ sàn-hiong ū pēⁿ ê lâng nā-tiāⁿ, ài beh an-uì kan-khó͘ lâng lâi hiàn i chi̍t-sin.  Tī Kū-lí-bí-a chiàn-cheng ê sî. i tī Lûn-tun thiaⁿ-kìⁿ kóng tio̍h siong ê Eng-kok peng-teng ê kan-khó͘, Lú-sú suî-sî chì-goān beh choè khàn-hō͘-hū, chiong pīⁿ-īⁿ ê châi-liāu tún chi̍t chûn chài, kap saⁿ-cha̍p-chhit ê tông-chì ê pêng-iú choè tīn suî-sî hiòng Kun-sū-tàn-teng chhī-goā ê chi̍t só͘-chāi kín chhut-hoat, tī hia Lú-sú hián-chhut pa̍t-lâng chió-chió ū ê cho͘-chit lêng-le̍k kap ióng-kám, koh i só͘ chi-phoè ê pīⁿ-īⁿ ū kiù kuí-nā chheng ê oa̍h-miā.  I ê thoa-boâ sī thiàⁿ ê piáu-hiān, i ê seng-oa̍h sī hōng-sū kàu lō͘-bé, i só͘ kiâⁿ ê só͘-chāi sī jîn-luī-ài ê lō͘.  uī-tio̍h sè-kài hēng-hok ê in-toaⁿ i ū thiat-té-tek ê kòng-hiàn.  Tuì Lú-sú ê khé-hoat lâng kàu āu-lâi tī Jeneva hoē-gī ê sî chhòng-chō jîn-luī só͘ iáu-bē bat chhòng, choè tē-it ko-siōng ki-koan ê chi̍t ê, chiū-sī chhòng-chō Chhiah-cha̍p-jī-siā.
(8). Joan d'Arc (1412-143) Chit ê Lú-sú sī Hoat-kok lâng, i sī lú-kia̍t, koh ia̍h sī sûn-lān-chiá, si̍t-chāi ia̍h sī sèng-chiá.  Lūn i só͘ sêng-chiū ê sū-gia̍p, nā tuì i só͘ kè-oē ê sî ê chōng-thāi kap chiân-tô͘(誤植tò͘) ê hiám-o chham choân-jiân tuì i lóng bô lī-ek chiah ê tiám kā i siūⁿ khí-lâi ê sî, si̍t-chāi boē khah su tī le̍k-sú-siōng só͘ ū choè ko ê kì-lio̍k.  Sòng-hiong bô siū kàu-io̍k, koh sī lông-hu ê cha-bó͘-kiáⁿ, I khoàⁿ-kìⁿ i ê kok-ka í-keng tī tuì-te̍k ê peng-la̍t ê ē-kha teh hō͘ in thún-ta̍h, chai-iáⁿ bô ū tí-khòng-la̍t koh chì-khì lóng bô liáu-liáu lah.  Tī kuí-nā nî ê tiong-kan siū ap-pek to teh tòng boē tiâu, koh kok-ông í-keng siūⁿ beh thoat-chhut kok-kéng lah.  Nā sī chit-ê sòng-hiong choè-chhân lâng ê cha-bó͘ gín-ná chi̍t-ē chhun chhiú khì bong chi̍t-tè chhin-chhiūⁿ sí-lâng kut-thâu ê kok-ka lah, chit ê sí-kut-thâu ê kok-ka liâm-piⁿ peh khí-lâi tè i kiâⁿ lah.  Taⁿ Joan d'Arc ê uí-tāi ê só͘-chāi m̄-sī tio̍h tán chiàn-cheng iâⁿ, tian-tò sī uī-tio̍h oē cheng-ho̍k ka-kī chit tiám teh chhut-miâ.  Chit lâng chín-kiù chi̍t ê kok-ka, koh ēng ông-koan chiàu kū thang kui tī ông ê thâu-khak, choè chit-khoán ê toā-sū-gia̍p ia̍h lóng bô phoà-hāi tio̍h i ê chêng-chho, tuì thâu kàu-bé sī chhù-lú, si̍t-chāi i tuì chit ê uí-tāi ê kong-gia̍p só͘ eng-kai tit-tio̍h ê sī pò-siúⁿ kap bêng-ù, chóng-sī i lóng bô tit poàⁿ-hāng.  I só͘ hi-bōng ê sī kan-ta ài tńg khì i ê chhân-chng-chhù koh lâi kò͘-iûⁿ kap pang-chān lāu-bú ê sū nā-tiāⁿ.
Chóng-sī kàu-bé i só͘ chín-kiù ê kok-ka kim-kim khoàⁿ i teh hō͘ lâng ēng hé kā i sí-hêng.  Si̍t-chāi nā khoàⁿ tio̍h án-ni, tek-khak ū lâng oē sit-táⁿ kóng, tian-tò uī siā-hoē, uī kok-ka, uī jîn-luī lâi chhut-la̍t ê lâng lóng bô hó pò-èng, só͘-í chèng-gī, thian-lí m̄-bián tì-ì oē ēng-tit.  Siūⁿ án-ni ê lâng toā-toā chhò-gō͘, sui-bóng pò-èng bô chek-sî lâi, iáu-kú chèng-gī kàu bé boē bia̍t-bô tit.  Taⁿ sè-kài ê chèng lâng tī kin-ná-ji̍t lóng chheng chit ê cha-bó͘ gín-ná choè sèng-chiá, bô lūn lāu-lâng, á-sī siàu-liân ê lâm-lú lóng pîⁿ-pîⁿ tuì i ko-kiat ê bô͘-hoān lâi siū-tio̍h lêng-kám.
(9). Cocrates (B. C. 70-399) Lūn Só-kek-lia̍p-tí sī choè kó͘-tāi tō-tek su-siúⁿ choè tē-it hó ê tāi(誤植tài)-piáu-chiá.  I sī chin sió-sim kèng-uī sîn koh sī chin hó ê lâng.  Pêng-iú tiong bô-lâng ū khah iâⁿ i.  I ài chèng-gī, koh i sī chin jia̍t-sêng ka, iáu-kú put sî chai thang chū-chek, chū-chè ê lâng.  I bat ka-kī án-ni kóng, ""Chèng-sîn sī uī-tio̍h beh hō͘ ngá-tián lâng chiâⁿ choè koh khah hó ê in-toaⁿ chiah-chhe goá lâi.""  I tuì chit ê lí-sióng hi-seng i choân-seng-gâi, ia̍h lóng bô siūⁿ beh siū pò-siúⁿ sím-mi̍h, kan-ta ēng sí choè i hōng-sū seng-oa̍h.  Choè-chiong-ê soan-kò, hit sî tit beh sí ê sî chin ióng-kám, chhiông(誤植chhiòng)-iông, chū-chū jiân-jiân lâi kè-sì.  I iáu-bē chhut-sì í-chêng lâng lóng sī ēng chip-siú kū-koàn choè tē-it hó ê hong-sio̍k.
Kàu Só-kek-lia̍p-tí chhut lâi liáu-āu kà-sī ngá-tián lâng tui-kiû siān ê hoat-tō͘, ná chhin-chhiūⁿ i ha̍k-chiá teh kiû sin-hoat-kiàn ê khoán.  Lūn su-siúⁿ ê la̍t chit ê chin-siān-jîn sī tuì chū-chè lâi tit tio̍h hiòng-siōng, sui-bóng sī chong-kàu ê tia̍t-lì ia̍h sī chió-chió oē iâⁿ i.  I iáu bē chhut-sì í-chêng ê kho-ha̍k sī kan-ta luī-chek goā-bīn koan-chhat nā-tiāⁿ.  I án-ni siūⁿ kóng, sim-koaⁿ m̄-sī kan-ta ū ngó͘-koan ê ti-kak, iáu-ū khah kun-pún-tek, koh uī-tio̍h beh thàu kàu bû-kiông ê kiat-ha̍p tio̍h lô-le̍k ê.  I ū sêng-jīn kan-ta phō͘-piàn-sèng chit-hāng thang chò kho-ha̍k ê chûn-chāi.  Tuì i liáu-āu bô lūn sī kho-ha̍k á-sī tia̍t-ha̍k lóng-chóng sī chiàu i chit ê su-siúⁿ choè ki-chhó͘ lâi hoat-tián ê.
10). Joham Gutenberg (1400-1468). Chit ê sī To̍k-e̍k-lâng, lâng siông-siông kóng sī i hoat-bêng, ìn-soat-su̍t (theartof printing), kî-si̍t m̄-sī i hoat-bêng, chóng-sī tuì i lâi kái-chō oa̍h-pán-jī oē the̍h-khí the̍h-lo̍h, chiū-sī chū-iû, chū-chāi thang khui-phoà hiah ê khì-khū liáu-āu chit ê ìn-soat-su̍t chiah oân-choân.  I iáu bē hoat-bêng chit-khoán í-chêng lâng sī khek-jī tī chhâ-phìⁿ, chiah ēng ba̍k-chuí kā i boah, liáu-āu choá chiah kā-i ji̍p tī hit téng-bīn, só͘-í i teh siūⁿ kóng, ""bo̍h-tit khek-jī tī kui-tè pang, lâi chi̍t-jī chi̍t-jī khoàⁿ sī beh ēng chhâ, á-sī ēng kim-chok lâi ê sió-phìⁿ lâi khek kiám boē khah lī-piān?""
I só͘ siūⁿ ê hoat-tō͘ ná chhin-chhiūⁿ chin tan-sûn ê khoán, chóng-sī chiàu án-ni khì si̍t-hêng si̍t-chāi ke kuí nā pah-pē ê lī-piān.
āu-lâi cha̍p-nî ê lô͘-le̍k kap tuì chi̍t ê pêng-iú oān-chō͘ i ê chîⁿ-hāng kó-jiân án(誤植an)-ni sêng-kong.  Só͘-í tuì 1450 nî ê sî chiū oē tit thang in Sèng-keng.  Taⁿ i hoaⁿ-hí i só͘ hoat-bêng ê ki-khì ū sêng-kong sī tia̍p-á kú nā-tiāⁿ, in-uī hit ê te̍k-hú koân khì hō͘ chiah ê chîⁿ ê pêng-iú kā i chhiúⁿ khì.
Siat-sú nā bô hit sî ê Tāi-cheng-chèng ū sù i ê ióng-ló-kim, chiū tek-khak oē chhiⁿ-chhám.  In-uī i só͘ hoat-hêng chū-chāi ê oa̍h-jī hō͘ sè-kài choè chi̍t-ē oāⁿ-khoán.  Í-chêng ê chheh-luī chin chió, só͘-í beh siu-ha̍k ê lâng chin kan-khó͘, chóng-sī chhin-chhiūⁿ kin-ná-ji̍t bô lūn sī sím-mi̍h kho-ha̍k-ê pò-kò, á-sī bí-su̍t, bûn-ha̍k téng-téng oē tit-thang ēng ta̍k-kok ê khiuⁿ-kháu lâi ìn, thang thong-sìn kàu ta̍k-só͘-chāi.  Che lóng sī Gutenbern ê tì-ìm, chiū-sī tuì o͘-àm ê sî-tāi chhoā lán kàu tī kng-bêng ê sè-kài.
(Boē-oân).",http://pojbh.lib.ntnu.edu.tw/script/artical-13388.htm,decode error
"內面ê生活
1927.10 511卷 p.7
(蕭樂善)
有一個散赤ê畫圖家一擺tī伊ê頭腦內有想一張真suí ê圖beh畫。伊上台ê時就boē記得世間ê事。到伊落來台腳ê時就想著米甕內無米，koh無偌濟菜，總是伊koh上台ê時伊ê頭腦內koh想出 hit張圖，宛然親像入tī天國一樣，真平安、真歡喜、真快樂，攏無聽見世間ê聲音；總是若koh落來ê時，就有散hiong ê艱若到tī伊。這兩款生活hit 個增差是真大。
逐個真實ê基督徒是一個畫圖家teh畫永遠活。Tī伊ê心內所想--ê,就是疼痛佮正義。伊若teh畫這ê時就無世間ê攪擾。伊若愈捷畫，世間ê若痛愈無到tī伊，不論怎樣伊平平好過日。雖罔常常落台腳受世間ê艱苦，iáu-kú伊常常koh一起去，就世間事攏boē記得--去。這款ê心beh有天國tī hia。
古早tī中國有一個人常常聽見月ê故事，心真愛去看。伊看見月常常歇tī對面ê山頂，扑算若到hit個山就會入tī月ê世界，就賣伊ê業，khoán包袱、toà雨傘，就起身。行幾若禮拜久ê路，看見月無各樣tī厝--ni̍h所看，攏無較近，心肝愈失志。一暗到tī一欉大樹腳厭siān beh tiàm hia過暗。
Beh眠去 ê時，忽然有一個樹神搖伊講：「你beh去佗位？」伊講，「我beh去月ê世界。我行幾若禮拜久攏無較近，m̄知著行偌久才行會到，ho͘N2？」Hit個樹神講：「你真憨；無人會到hia。你若是ái看月內面ê款，我有兩粒ê膨鏡你若táu好勢就會看見。」Hit個人kā伊說謝，將信將疑就越倒轉去。後來果然tàu做望遠鏡，內面逐項看真明，就歡喜到極，喝講：「月走入鏡內--lah！」
耶穌講：「上帝ê國臨到m̄是顯然，亦boē講tī chia抑是tī hia，因為上帝ê國是tī lín內中。」
人tuì外面四界beh chhē天國。聽候將來beh得著天國，有安慰nā-tiāⁿ，無有歡喜tī-teh，這是無穩當，因為天國是tī人ê心內。注意tī心內ê款式ê人，ài閃避世間ê攪擾，專心向上帝，心肝ài佮耶穌ê心相和ê人有天國tī-teh。
Thok-má-su Khún-phit-su(Thomas a Kempis)講：「著專心向上帝，放sak這世間，心肝會得著安息。著鍛鍊棄sak世上ê事誌，亦專心掛慮內心ê事，你就知上帝ê國臨到tī你心內。」「上帝ê國是義佮平安佮tī聖神ê歡喜」（羅馬14:17）。上帝ê國無beh到tī無ài成聖ê心。","Lāi-bīn ê Seng-oa̍h
1927.10 511 koàn p.7
(Siau Lo̍k-siān)
Ū chi̍t ê sàn-chhiah ê uī-tô͘-ka chi̍t pái tī i ê thâu-ló-lāi ū siūⁿ-chhut chi̍t- tiuⁿ chin suí ê tô͘ beh uī. I chiūⁿ-tâi ê sî chiū boē kì-tit sè-kan ê sū. Kàu i lo̍h- lâi tâi-kha ê sî chiū siūⁿ-tio̍h bí-àng-lāi bô bí, koh bô loā-choē chhài, chóng-sī i koh chiūⁿ-tâi ê sî i ê thâu-ló-lāi koh siūⁿ-chhut hit tiuⁿ tô͘, oán-jiân chhin-chhiūⁿ ji̍p tī Thian-kok chi̍t-iūⁿ, chin pêng-an, chin hoaⁿ-hí, chin khoài-lo̍k, lóng bô thiaⁿ-kìⁿ sè-kan ê siaⁿ-im; chóng-sī nā koh lo̍h-lâi ê sî, chiū ū sàn-hiong ê kan- hó͘ kàu tī i. Chit nn̄g khoán seng-oa̍h hit ê cheng-chha sī chin-toā.
Ta̍k ê chin-si̍t ê Ki-tok-tô͘ sī chi̍t ê uī-tô͘-ka teh uī éng-oán-oa̍h. Tī i ê sim- lāi só͘ siūⁿ--ê, chiū-sī thiàⁿ-thàng kap chèng-gī. I nā teh uī che ê sî chiū bô sè-kan ê kiáu-jiáu. I nā lú chia̍p uī, sè- kan ê khó͘-thàng lú bô kàu tī i, put-lūn cháiⁿ-iūⁿ i pîⁿ-pîⁿ hó kì-ji̍t. Sui-bóng siông-siông lo̍h tâi-kha siū sè-kan ê kan- khó͘, iáu-kú i siông-siông koh chiūⁿ khí- khì, chiū sè-kan-tāi lóng boē kì-tit khì. Chit khoán ê sim beh ū Thian-kok tī-hia.
Kó͘-chá tī Tiong-kok ū chi̍t ê lâng siông-siông thiaⁿ-kìⁿ ge̍h ê kò͘-sū, sim chin ài khì khoàⁿ. I khoàⁿ-kìⁿ ge̍h siông- siông hioh tī tuì-bīn ê soaⁿ-téng, phah- sǹg nā kàu hit ê soaⁿ chiū oē ji̍p tī ge̍h ê sè-kài, chiū boē i ê gia̍p, khoán pau-ho̍k, toà hō͘-soàⁿ, chiū khí-sin. Kiâⁿ kuí-nā lé-pài kú ê lō͘, khoàⁿ-kìⁿ ge̍h bô koh-iūⁿ tī chhù-ni̍h só͘ khoàⁿ, lóng bô khah-kūn, sim-koaⁿ ná sit-chì. Chi̍t àm kau tī chi̍t châng toā-chhiū-kha ià-siān beh tiàm hia kè-àm.
Beh bîn-khì ê sî, hut-jiân ū chi̍t ê chhiū-sîn iô i kóng, ""Lí beh khì tó-uī?"" I kóng, ""Goá beh khì ge̍h ê sè-kài. Goá kiâⁿ kuí-nā lé-pài kú lóng bô khah-kūn, m̄-chai tio̍h kiâⁿ joā-kú chiah kiâⁿ oē kàu, ho͘N3?"" Hit ê chhiū- sîn kóng, ""Lí chin-gōng; bô lâng oē kàu hia. Lí nā-sī ài khoàⁿ ge̍h lāi-bīn ê khoán, goá ū nn̄g lia̍p ê phòng-kiàⁿ lí nā tàu hó͘-sè chiū oē khoàⁿ-kìⁿ."" Hit ê lâng kā i seh-siā, chiong-sìn chiong-gî chiū oat tò-tńg-khì. āu-lâi kó-jiân tàu choè bōng-oán-kiàⁿ, lāi-bī ta̍k hāng khoàⁿ chin-bêng, chiū hoaⁿ-hí kàu ke̍k, hoah kóng, ‘Ge̍h cháu ji̍p kiàⁿ-lāi lah?'""
Iâ-so͘ kóng, ""Siōng-tè ê kok lîm-kàu m̄-sī hián-jiân, ia̍h boē kóng tī-chia a-sī tī-hia, in-uī Siōng-tè ê kok sī tī lín lāi- tiong.""
Lâng tuì goā-bīn sì-koè beh chhē Thian-kok. Thèng-hāu chiong-lâi beh tit-tio̍h Thian-kok, ū an-uì nā-tiāⁿ, bô ū hoaⁿ-hí tī-teh, che sī bô ún-tàng, in-uī hian-kok sī tī lâng ê sim-lāi. Chù-ì tī sim-lāi ê khoán-sit ê lâng, ài siám-pī sè-kan ê kiáu-jiáu, chona-sim ǹg Siōng- tè, sim-koaⁿ ài kap Iâ-so͘ ê sim saⁿ-hô ê lâng ū Thian-kok tī-teh.
Thok-má-su Khún-phit-su (Thomasa Kempis) kóng, ""Tio̍h choan-sim ǹg Siōng-tè, pàng-sak chit sè-kan, sim-koaⁿ oē tit-tio̍h an-hioh. Tio̍h thoàn-liān khì-sak sè-chiūⁿ ê tāi-chì, ia̍h choan-sim khoà-jū lāi-sim ê sū, lí chiū chai Siōng- tè ê kok lîm-kàu tī lí sim-lāi."" ""Siōng- tè ê kok sī gī kap pâng-an kap tī Sèng Sîn ê hoaⁿ-hí"" (Lô-má 14:17). Siōng- tè ê kok bô beh kàu tī bô ài chiâⁿ-sèng ê sim.",http://pojbh.lib.ntnu.edu.tw/script/artical-13023.htm,decode error
"兒童中心的基督教
(續接第22號)
第五章
1928.04.01 517卷(芥菜子第26號) p.14-15
  基督教，是消極的抑是積極的？
  補摃破的物是基督教的使命mah？基督教的本質是干焦做修繕tek工程而已mah？若是按呢基督教不過時一个消極的的宗教nā-tiāⁿ。總是基督教，毋但消極的事業，也是有帶積極的大的使命佇teh 的宗教。今仔日的基督教會，將保羅的神學加圇吞，將伊的神學彼句：「這世間無一人義人」做基礎來獨立社會觀，所以基督教自然陷落做消極的的宗教。
修理摃破的物是較貴氣的工程，抑是預防毋通予伊摃破彼款的工程較有價值？今仔日的社會通講，差不多灌注所有的力佇修繕tek 的事業，閣再論人的事業也是teh拍算無有一項會較贏過佇修繕tek 的事業的款式。無論感化事業，禁酒事業，矯風事業等，實在修繕tek事業是真盛大，從事佇這款的事業的人，in 的態度宛然ná得著「月桂冠，」予社會真尊重。
卻拍破的物袂得通將按呢下teh，修理破壞的物是咱的大責任。總是Khu-la̍t-su-tun (Gladstone)有講「Form」(造成)是比「Reform」(改造)較有價值工程。換話來講，積極tek 的事業是比消極tek 的事業較要緊。今仔日的教會看「Reform」消極tek事業較重佇積極tek「Form」的事業。
教育學者Ho-lûn博士講，今仔日的社會事業家，看見酒醉的人對山頂跋落來，趕緊--oh，設禁酒會！看見賊仔lìn落來，趕緊--oh，掠去監獄裡！sòng-hiong人kō落來，緊--oh！設立救濟會！病人跋落來，sī-soā--oh，起病院--oh！為著chiah 的修繕tek 的事業，社會大無閒，費了真濟的錢。Kia̍h頭看山頂，無有設備這項通顧in予in免得跋落山腳。山頂無圍欄杆，袂免得著笑in 的戇。伊按呢笑，kiám無大的真理佇teh mah？
路加所記，論好的撒馬利亞人，是做社會事業家的模範。總是這个社會事業家的模範。總是這个社會有長長欠缺好的撒馬利亞人抑？親像Chio̍h-chhoan ngó͘-iū oē-bûn所講，賊仔的種子永袂盡，毋但干焦佇耶利哥的路，賊仔也欲Poa̍t-hō͘ (Hêng-hêng sù-chì；無欲受拘束)佇通世間mah？咱kiám袂會做比好的撒馬利亞人以上較貴氣的工程mah？
美國Bu-la-ong大學的總長Hong-jû博士teh講，設使伊若是當耶利哥市市長的職任；第一，伊欲將磅子來磅耶利哥路邊所有的岩石，成做一條光直的路，予賊仔無有一所在通覕；第二，伊欲用文明的的電燈來照到彼條路予伊光到那日時；第三，欲派警察佇逐所在來顧；用這款的政策的時，耶利哥的路的確袂會出半的賊。這款積極的的事業，好的撒馬利亞人，對彼條路經過，teh欲無有彼款修繕tek 的事業通做。
  Heng-lī Su-la̍t-bûn教授也是佮Hong-jû博士同感，伊講，「基督教毋是將「修理物件」做唯一的目的。基督教是將「持防滅無，預防破害」來做目的。」聖冊講基督是好的醫生，這个名實在真tek-tong。將前講好的醫生是指起gâu醫好人的破病的醫生；若是對今仔日進步的醫學上來講，好的醫生毋但醫好破病，著造勇健的身體，予伊免拄著病，彼款才是好的醫生。基督對佇一方面實在是好的醫生。閣較講基督的也是積極tek 的醫生。今仔日的時代是著做積極tek事業的時代lah！干焦做消極tek 的事業欲thái得通建設健全的神國ah！
(後號欲閣續接)","Jî-tông Tiong-sim ê Ki-tok-kàu
(Soà-chiap Tē 22 hō)
Tē-gō͘ Chiuⁿ
1928.04.01 517 Koàn (KOÀ-CHHÀI-CHÍ TĒ 26 Hō) p.14-15
    Ki-tok-kàu, sī Siau-ke̍k-tek á-sī Chek-ke̍k-tek?
  Pó͘ kòng-phoà ê mi̍h sī Ki-tok-kàu ê sú-bēng mah? Ki-tok-kàu ê pún-chit sī kan-ta choè Siu-siān tek kang-tiâⁿ jî-í mah? Nā-sī án-ni Ki-tok-kàu put-kò sî chi̍t ê siau-ke̍k-tek ê chong-kàu nā-tiāⁿ. Chóng-sī Ki-tok-kàu, m̄-nā siau-ke̍k-tek sū-gia̍p, iā sī ū toà chek-ke̍k-tek toā ê sù-beng tī-teh ê chong-kàu. Kin-á-ji̍t ê Ki-tok kàu-hoē, chiong Pó lô ê Sîn-ha̍k ka-nn̂g-thun, chiong i ê sîn-ha̍k hit-kù : ""Chit sè-kan bô chi̍t-lâng Gī-iâng"" choè kí-chhó͘ lâi to̍k-li̍p siā-hoē-koan, só͘-í Ki-tok-kàu chū-jiân hām-lo̍h choè siau-ke̍k-tek ê chong-kàu.
  Siu-lí kòng-phoà ê mi̍h sī khah kuì-khì ê kang-tiâⁿ, á-sī ū-hông m̄-thang hō͘ i kòng-phoà hit-khoán ê kang-tiâⁿ khah ū kè-ta̍t? Kin-á-ji̍t ê siā-hoē thang kóng, chha-put-to koàn-chù só͘ ū ê la̍t tī siu-siān-tek ê sū-gia̍p, koh-chài lūn lâng ê sū-gia̍p iā sī teh phah-sǹg bô ū chi̍t-hāng oē khah iâⁿ-kè tī siu-siān-tek ê sū-gia̍p ê khoán-sit. Bô-lūn kám-hoà sū-gia̍p, kìm-chiú sū-gia̍p, kiáu-hong sū-gia̍p téng, si̍t-chāi siu-siān-tek sū-gia̍p sī chin sēng-tāi, chiông-sū tī chit khoán ê sū-gia̍p ê lâng, in ê thài-tō͘ oán-jiân ná tit-tio̍h 'Ge̍h-kuì-koan,' hō͘ siā-hoē chin chun-tiōng.
  Khiok phah-phoà ê mi̍h boē-tit-thang chiong án-ni hē-teh, siu-lí phò-hoāi ê mi̍h sī lán ê toā chek-jīm. Chóng-sī Khu-la̍t-su-tun (Gladstone) ū kóng ""Form"" (chō-chiâⁿ) sī pí ""Reform"" (kái-chō) khah ū kè-ta̍t kang-tiâⁿ. Oāⁿ-oē lâi kóng, chek-ke̍k-tek ê sū-gia̍p sī pí siau-ke̍k-tek ê sū-gia̍p khah iàu-kín.Kin-á-ji̍t ê kàu-hoē khoàⁿ ""Reform"" siau-ke̍k-tek sū-gia̍p khah tāng tī chek-ke̍k-tek ""Form"" ê sū-gia̍p.
  Kàu-io̍k Ha̍k-chiá Ho-lûn Phok-sū kóng, kin-á-ji̍t ê siā-hoē sū-gia̍p-ka, khoàⁿ-kìⁿ chiú-chuì ê lâng tuì soaⁿ-téng poa̍h-lo̍h-lâi, koáⁿ-kín-oh, siat kìm-chiú-hoē! khoàⁿ-kìⁿ chha̍t-á lìn-lo̍h-lâi, koáⁿ-kín--oh, lia̍h-khì kaⁿ-ga̍k-ni̍h! sòng-hiong-lâng kō-lo̍h-lâi, kín--oh! siat-li̍p kiù-chè-hoē! piⁿ-lâng poa̍h-lo̍h-lâi, sī-soā--oh, khí pīⁿ-īⁿ--oh! uī-tio̍h chiah ê siu-siān-tek ê sū-gia̍p, siā-hoē toā bô êng, huì-liáu chin-choē ê chîⁿ. Kia̍h-thâu khoàⁿ soaⁿ-téng, bô ū siat-pī chit-hāng thang kò͘ in hō͘ in bián-tit poa̍h-lo̍h soaⁿ-kha. Soaⁿ-téng bô uî lân-kan, boē bián tit tio̍h chhiò in ê gōng. I án-ni chhiò, kiám bô toā ê chin-lí tī-teh mah?
  Lō͘-ka só͘ kì, lūn hó ê Sat-má-lī-a lâng, sī choè siā-hoē sū-gia̍p-ka ê bô͘-hoān. Chóng-sī chit-ê siā-hoē sū-gia̍p-ka ê bô͘-hoān. Chóng-sī chit-ê siā hoē ū tn̂g-tn̂g khiàm-kheh hó ê Sat-má-lī-a lâng á-bô? Chhin-chhiūⁿ Chio̍h-chhoan ngó͘-iū oē-bûn só͘ kóng, chha̍t-á ê chéng-chí éng boē chīn, m̄-nā kan-ta tī Iâ-lī-ko ê lō͘, chha̍t-á iā beh Poa̍t-hō͘ (Hêng-hêng sù-chì; bô beh siū khu-sok) tī thong sè-kan mah? Lán kiám boē oē choè pí hó ê Sat-má-lī-a lâng í-siōng khah kuì-khì ê kang-tiâⁿ mah?
  Bí-kok Bu-la-ong Tāi-ha̍k ê Chóng-tiúⁿ Hong-jû Phok-sū teh kóng, siat-sú i nā sī tng Iâ-lī-ko-chhī chhī-tiúⁿ ê chit-jīm; tē-it, i beh chiong pōng-chí lâi pōng Iâ-lī-ko lō͘-piⁿ só͘ ū ê gâm-chio̍h, chiâⁿ-choè chi̍t-tiâu kng-ti̍t ê lō͘, hō͘ chha̍t-á bô ū chi̍t só͘-chāi thang bi̍h; tē-jī, i beh ēng bûn-bêng-tek ê tiān-teng lâi chiò kàu hit tiâu lō͘ hō͘ i kng kàu ná ji̍t-sî; tē-saⁿ, beh phài kéng chhat tī ta̍k só͘-chāi lâi kò͘; ēng chit-khoán ê chèng-chhek ê sî, Iâ-lī-ko ê lō͘ tek-khak boē oē chhut poàⁿ ê chha̍t.Chit-khoán chek-ke̍k-tek ê sū-gia̍p, hó ê Sat-má-lī-a lâng, tuì hit tiâu lō͘ keng-kè, teh-beh bô ū hit-khoán siu-siān-tek ê sū-gia̍p thang choè.
  Heng-lī Su-la̍t-bûn kàu-siū iā sī kap Hōng-jû Phok-sū tông-kám, i kóng, ""Ki-tok-kàu m̄-sī chiong 'siu-lí mi̍h-kiāⁿ' choè î-it ê bo̍k-tek. Ki-tok-kàu sī chiong 'tî-hông bia̍t-bô, ū-hông phò-hāi' lâi choè bo̍k-tek."" Sèng-chheh kóng Ki-tok sī hó ê i-seng, chit ê miâ si̍t-chāi chin tek-tong. Chiong-chêng kóng hó ê i-seng sī chí-khí gâu i-hó lâng ê phoà-pīⁿ ê i-seng; nā-sī tuì kin-á-ji̍t chìn-pō͘ ê i-ha̍k-siōng lâi kóng, hó ê i-seng m̄-nā i-hó phoà-pīⁿ, tio̍h chō ióng-kiāⁿ ê sin-thé, hō͘ i bián tú-tio̍h pīⁿ, hit-khoán chiah sī hó ê i-seng. Ki-tok tuì tī chi̍t hong-bīn si̍t-chāi sī hó ê i-seng. Koh-khah kóng Ki-tok ê iā sī chek-ke̍k-tek ê i-seng. Kin-á-ji̍t ê sî-tāi sī tio̍h choè chek-ke̍k-tek sū gia̍p ê sî-tāi lah! Kan-ta choè siau-ke̍k tek ê sū-gia̍p beh thái tit-thang kiàn-siat kiān-choân ê Sîn-kok ah!
(āu-hō beh koh soà-chiap)",http://pojbh.lib.ntnu.edu.tw/script/artical-3964.htm,decode error
"一條線
陳清忠
1928.05.01 518卷(芥菜子第27號) p.15-17
  下面所譯這篇是法蘭西的文學者Guy de Maupassant (1850－1893)所寫--ê，不止有通做咱的教示，請大家毋通看做是心適的故事，因為伊寫這篇的確毋是欲予人讀心適；伊的目的是愛讀者目睭著金，毋通予這个烏暗的世間的影jia--去，致到來趁這个世間的款式。
一擺佇Kho-lia̍p-bí 的所在有做生理的鬧熱。農夫佮in 的婦人人對四方聚集來佇一个城市。做生理的所在chhiâng-chhiâng滾。－人叫來叫去，生理人大聲招呼人來買in 的物件，牛teh hán，狗teh吠。O͘-sū-kun兄拄才到這个所在。伊因為hong 的病行路真無自由，一个可憐的老人liâu-liâu á chhiáng去十字路頭鬧熱的所在，佇路中忽然看見一條線佇塗跤ni̍h。伊拄欲àⁿ落去拾彼條線的時，伊看見做馬鞍的 Má-lîn兄徛佇伊的門口teh看--伊。這兩个人從前是真好的朋友，總是為著小可不幸的口角，以後久久的中間大家相閃避無往來。
  O͘-sū-kun兄予人看見teh抾hiah-ni̍h小可的物件，心內真見笑。所以伊隨時tē彼條線佇lak袋仔ni̍h，也假佯teh揣別項物的款式，總是親像揣無的款。後來伊就閣起身去生理場，無久就無看見--伊。
彼早起過了，到晝人攏離開生理場，溢入旅館欲食晝。旅館的食堂，無偌久就予chiah 的農夫佔滿。In大家談論in 的買賣：談論天氣；大家相探聽消息論in 的種作。
忽然佇門口埕有聽見鑼的聲。Teh食的人攏peh--起來走倚去門裡。鑼的聲煞，也拍鑼的人就大聲喝講，「恁眾大家ah，今早起Bú-le̍k兄有拍毋見一个錢袋仔，內面有toé五百箍佮幾若張重要的書類。拾著的人請直接the̍h去還伊，抑是欲the̍h去市役所。報賞二十箍。」
拍鑼的人對街尾落去閣去報相同的消息。食晝的人閣倒轉來坐桌相佮談論這項事。拄拄食飽，有一個伍長來到門裡問講，毋知O͘-sū-kun兄有佇遮無？」O͘-sū-kun peh起來就應講，「有，欲創啥物。」
「你著佮我來去市役所，因為市長愛欲佮你講話。」
可憐的農夫著一驚，總是綴彼个伍長講，「Hah，來去。」
市長坐佇交椅ni̍h teh聽候in到。伍長佮農夫入來的時，市長就問講，「O͘-sū-kun 兄，今早起有人看見你拾一个錢袋仔，是Bú-le̍k kun 的。」O͘-sū-kun大gông-ngia̍h，致到一霎仔久袂講話，後來歸正氣，就講，「我拾著一个錢袋仔？」
  「是，人teh講。」
  「錢袋仔我攏毋知影，你這陣講，我才起頭聽著。」
市長續接講，「毋kú你有予人看著。」
  「人看見我拾著錢袋仔--ê，是啥物人看見？」
  「製造馬鞍彼个Má-lîn兄，徛佇的門口看見。」
彼个老人隨時了解；就伸手chhiau伊的袋仔，the̍h出一條線。
  「Má-lîn兄看見我，才歹心！伊看見我拾一條線lah，市長ah；無別項。」
市長搖伊的頭殼，講，「你毋通拍算我會信Má-lîn兄，伊是老實閣通信用的人，來看毋著一條線佮一个錢袋仔。」
  O͘-sū-kun兄giâ伊的 正手宛然欲咒誓伊所講的是真實，就閣吩咐一遍講，「毋kú實在是按呢，市長ah，我是kan-tā拾著一條線nā-tiāⁿ。」「你按呢講，O͘-sū-kun兄，你拾錢袋仔起來了後，你kiám毋是閣續接揣看有萬一對錢袋仔lak出來的錢抑無mah？」
可憐的 O͘-sū-kun兄！伊差不多袂講話。Má-lîn兄入來閣再hoan伊所報的事，總是農夫毋認。照伊本身的所愛，有chhiau O͘-sū-kun兄的身軀，總是袂得通揣出錢袋仔佇伊的身軀。
市長不止艱苦，到路尾叫彼个農夫轉去，吩咐伊講，伊欲佮檢事照會來聽候伊的命令。
彼tia̍p這个消息傳教一四界，O͘-sū-kun兄離開市役所的時，好奇的人濟濟走倚來圍伊的身邊，愛欲知彼个消息。伊講予in聽，總是無人欲信--伊；反轉大聲來笑伊所講--ê。閣行，閣再講伊的事予所拄著的人聽，總是無通向望通揣出這人來信伊的話。
濟濟人in 的頭殼笑講，「Ah！O͘-sū-kun兄，你老罔老，pèng毋是物neh！」
到暗伊就佮幾若个厝邊做陣轉去。In經過十字路頭的時，O͘-sū-kun兄就比彼jiah伊停腳來拾彼條線的所在予in看」，也規路伊攏無講半項別項的事。
彼暗彼个可憐的老人就去踅伊所踮的鄉庄，講所拄著的事；雖罔人人有聽見，總是無一人歡喜勸伊的信用佇伊所講的話。伊經過彼暗真艱苦，煩惱到差不多欲破病。
過日有一個長工the̍h所拾著的錢去還彼个主人，也得著所約束的報賞，彼个人有講伊佇路裡拾著，總是為著毋捌字，有隨時the̍h去予伊的頭家。對按呢才知彼个拍毋見的人。
這个消息傳到一四界，O͘-sū-kun兄聽著的時的心肝真歡喜。「Taⁿ in的確欲信我lah！」伊按呢講。「世間無有一項話予人較艱苦，比予人嫌講有講白賊lah！」
伊報伊的朋友知這chân事的時，iáu-kú看見有人猶未信伊是無罪。這項予伊的心肝真痛疼，閣再生起無平安。
  過禮拜，伊閣去街裡的時，伊閣再看見Má-lîn徛佇伊的門口ná看--伊，ná teh笑。怎樣？
  O͘-sū-kun兄有拄著一个真熟似的作田人，共伊講論錢袋仔閣還的事。彼个作田人笑笑共伊講，「你實在是成毋是人o͘h！」O͘-sū-kun閣較加添無平安。怎樣in iáu-kú teh叫我是「歹人？」彼个拾著錢袋仔的人kiám無the̍h去還彼个主人了mah？
一个人應講，你講真好聽lah！一个揣著，一个the̍h去還。阮知noh！」
  到路尾O͘-sū-kun兄了解。知人有嫌伊佮人共謀the̍h錢袋仔去還。伊直直愛欲辯解，總是無采工，到路尾食無到飽就離開桌。
伊轉去厝裡真失志，真煩惱，心肝艱苦，因為伊知無法度通閣證明伊的無罪過。
這項事影響著伊的心肝佮健康，致到破病。拄拄欲過氣的時，有人閣再聽見喝講，「干焦一條線nā-tiāⁿ，猶無別項。你看佇遮，市長ah，一條細條線。」","Chi̍t tiâu soàⁿ
Tân Chheng-tiong
1928.05.01 518 Koàn (KOÀ-CHHÀI-CHÍ TĒ 27 Hō) p.15-17
    Ē-bīn só͘ e̍k chit phiⁿ sī Hoat-lân-se ê bûn-ha̍k-chiá Guy de Maupassant (1850－1893) só͘ siá--ê, put-chí ū thang choè lán ê kà-sī, chhiáⁿ tāi-ke m̄-thang khoàⁿ choè sī sim-sek ê kò͘-sū, in-uī i siá chit phiⁿ tek-khak m̄-sī beh hō͘ lâng tha̍k sim-sek; i ê bo̍k-tek sī ài tha̍k-chiá ba̍k-chiu tio̍h kim, m̄-thang hō͘ chit ê o͘-àm ê sè-kan ê iáⁿ jia--khì, tì-kàu lâi thàn chit ê sè-kan ê khoán-sit.
  Chi̍t-pái tī Kho-lia̍p-bí ê só͘-chāi-ū choè seng-lí ê lāu-jia̍t. Lông-hu kap in ê hū jîn-lâng tuì sì-hng chū-chi̍p lâi tī chi̍t ê siâⁿ-chhī. Choè seng-lī ê só͘-chāi chhiâng-chhiâng-kún.－lâng kiò-lâi kiò-khì, seng-lí lâng toā-siaⁿ chio-ho͘ lâng lâi boé in ê mi̍h-kiāⁿ, gû teh hán, káu teh puī. O͘-sū-kun hiaⁿ tú-chiah kàu chit ê só͘-chāi. I in-uī hong ê pīⁿ kiâⁿ-lō͘ chin bô chū-iû, chi̍t ê khó-lîn ê lāu-lâng liâu-liâu-á chhiáng khì si̍p-jī lō͘-thâu lāu-jia̍t ê só͘-chāi, tī lō͘-tiong hut-jiân khoàⁿ-kìⁿ chi̍t tiâu soàⁿ tī thô͘-kha ni̍h. I tú beh àⁿ-lo̍h-khì khioh hit tiâu soàⁿ ê sî, i khoàⁿ-kìⁿ choè bé-oaⁿ ê Má-lîn hiaⁿ khiā tī i ê mn̂g-kháu teh khoàⁿ--i. Chit nn̄g ê lâng chiông-chêng sī chin hó ê pêng-iú, chóng-sī uī-tio̍h sió-khoá put hēng ê kháu-kak, í-āu kú-kú ê tiong-kan tāi-ke saⁿ siám-pī bô óng-lâi.
  O͘-sū-kun hiaⁿ hō͘ lâng khoàⁿ-kìⁿ teh khiok hiah-ni̍h sió khoá ê mi̍h-kiāⁿ, sim lāi chin kiàn-siàu. Só͘-í i suî-sî tē hit tiâu soàⁿ tī lak-tē-á-ni̍h, iā ké-iàⁿ teh chhē pa̍t-hāng mi̍h ê khoán-sit, chóng-sī chhin-chhiūⁿ chhē bô ê khoán. āu-lâi i chiū koh khí-sin khì seng-lí tiûⁿ, bô kú chiū bô khoàⁿ-kìⁿ--i.
  Hit chá-khí kè liáu, kàu tàu lâng lóng lī-khui seng-lí tiûⁿ, ek-ji̍p lú-koán beh chia̍h tàu. Lú-koán ê chia̍h-tn̂g, bô loā-kú chiū hō͘ chiah ê lông-hu chiàm moá. In tāi-ke tâm-lūn in ê boé-boē: tâm-lūn thiⁿ-khì; tāi-ke saⁿ-thàm-thiaⁿ siau-sit lūn in ê chèng-choh.
  Hut-jiân tī mn̂g-kháu-tiâⁿ ū thiaⁿ-kìⁿ lô ê siaⁿ. Teh chia̍h ê lâng lóng peh--khí-lâi cháu-oá khì mn̂g-ni̍h. Lô ê siaⁿ soah, iā phah-lô ê lâng chiū toā siaⁿ hoah kóng, ""Lín chèng tāi ke ah, kin-chá-khí Bú-le̍k hiaⁿ ū phah-m̄-kìⁿ chi̍t ê chîⁿ-tē-á, lāi-bīn ū toé gō͘-pah kho͘ kap kuí-nā tiuⁿ tiōng-iàu ê su-luī. Khioh-tio̍h ê lâng chhiáⁿ ti̍t-chiap the̍h khì hêng i, á-sī beh the̍h khì chhī-ia̍h-só͘. Pò-siúⁿ jī-cha̍p kho͘.""
  Phah lô ê lâng tuì koe-bé lo̍h-khì koh khì pò saⁿ-tâng ê siau-sit. Chia̍h tàu ê lâng koh tò-tńg lâi chē toh saⁿ-kap tâm-lūn chit hāng sū. Tú-tú chia̍h pá, ū chi̍t ê gō͘-tiúⁿ lâi kàu mn̂g-ni̍h mn̄g kóng, m̄-chai O͘-sū-kun hiaⁿ ū tī-chia bô?"" O͘-sū-kun peh-khí-lâi chiū ìn kóng, ""Ū, beh chhòng sím-mi̍h.""
  ""Lí tio̍h kap goá lâi-khì chhī-ia̍h-só͘, in-uī chhī-tiúⁿ ài beh kap lí kóng-oē.""
  Khó-lîn ê lông-hu tio̍h chi̍t kiaⁿ, chóng-sī tè hit ê gō͘-tiúⁿ kóng, ""Hah, lâi-khì.""
  Chhī-tiúⁿ chē tī kau-í-ni̍h teh thèng-hāu in kàu. Gō͘-tiúⁿ kap lông-hu ji̍p-lâi ê sî, chhī-tiúⁿ chiū mn̄g kóng, ""O͘-sū-kun hiaⁿ, kin-chá-khí ū lâng khoàⁿ-kìⁿ lí khioh chi̍t ê chîⁿ-tē-á, sī Bú-le̍k kun ê."" O͘-sū kun toā gông-ngia̍h, tì-kàu chi̍t tiap-á-kú boē kóng-oē, āu-lâi kui chiàⁿ-khì, chiū kóng, ""Goá khioh-tio̍h chi̍t ê chîⁿ-tē-á?""
  ""Sī, lâng teh kóng.""
  ""Chîⁿ-tē-á goá lóng m̄-chai-iáⁿ, lí chit chūn kóng, goá chiah khí-thâu thiaⁿ-tio̍h.""
  Chhī-tiúⁿ soà-chiap kóng, ""M̄-kú lí ū hō͘ lâng khoàⁿ-tio̍h.""
  ""Lâng khoàⁿ-kìⁿ goá khioh-tio̍h chîⁿ-tē-á--ê, sī sím-mi̍h lâng khoàⁿ-kìⁿ?""
  ""Chè-chō bé-oaⁿ hit ê Má-lîn hiaⁿ, khiā tī ê mn̂g-kháu khoàⁿ-kìⁿ.""
  Hit ê lāu-lâng suî-sî liáu-kái; chiū chhng-chhiú chhiau i ê tē-á, the̍h-chhut chi̍t tiâu soàⁿ.
  ""Má-lîn hiaⁿ khoàⁿ-kìⁿ goá, chiah pháiⁿ-sim! I khoàⁿ-kìⁿ goá khioh chi̍t tiâu soàⁿ lah, chhī-tiúⁿ ah; bô pa̍t-hāng.""
  Chhī-tiúⁿ iô i ê thâu-khak, kóng, ""Lí m̄-thang phah-sǹg goá oē sìn Má-lîn hiaⁿ, i sī láu-si̍t koh thang sìn-iōng ê lâng, lâi khoàⁿ m̄-tio̍h chi̍t-tiàu soàⁿ kap chi̍t ê chîⁿ-tē-á.""
  O͘-sū-kun hiaⁿ giâ i ê chiàⁿ-chhiú oán-jiân beh chiù-choā i só͘ kóng ê sī chin-si̍t, chiū koh hoan-hù chi̍t-piàn kóng, ""M̄-kú si̍t-chāi sī àn-ni, chhī-tiúⁿ ah, Goá sī kan-tā khioh-tio̍h chi̍t-tiâu soàⁿ nā-tiāⁿ."" ""Lí án-ni kóng, O͘-sū-kun hiaⁿ, lí khioh chîⁿ-tē-á khí-lâi liáu-āu, lí kiám m̄-sī koh soà-chiap chhē khoàⁿ ū bān-it tuì chîⁿ-tē-á lak chhut-lâi ê chîⁿ á bô mah?""
  Khó-lîn ê O͘-sū-kun hiaⁿ! i chha-put-to boē kóng-oē. Má-lîn hiaⁿ ji̍p-lâi koh-chài hoan i só͘ pò ê sū, chóng-sī lông-hu m̄-jīn. Chiàu i pún-sin ê só͘ ài, ū chhiau O͘-sū-kun hiaⁿ ê seng-khu, chóng-sī boē tit thang chhē chhut chîⁿ-tē-á tī i ê seng-khu.
  Chhī-tiúⁿ put-chí kan-khó͘, kàu lō͘-bé kiò hit ê lông-hu tńg-khì, hoan-hù i kóng, i beh kap kiám-sū chiàu-hoē lâi thèng-hāu i ê bēng-lēng.
  Hit-tia̍p chit ê siau-sit thoân kàu chi̍t sì-koè, O͘-sū-kun hiaⁿ lī-khui chhī-ia̍h-só͘ ê sî, ho͘N3 kî ê lâng choē-choē cháu-oá lâi uî i ê sin-piⁿ, ài beh chai hit ê siau-sit. I kóng hō͘ in thiaⁿ, chóng-sī bô lâng beh sìn--i; hoán-tńg toā-siaⁿ lâi chhiò i só͘ kóng--ê. Koh kiâⁿ, koh-chài kóng i ê sū hō͘ só͘ tú-tio̍h ê lâng thiaⁿ, chóng-sī bô thang ǹg-bāng thang chhē chhut chit lâng lâi sìn i ê oē.
  Choē-choē lâng in ê thâu-khak chhiò kóng, ""Ah! O͘-sū-kun hiaⁿ, lí lāu bóng-lāu, pèng m̄-sī mi̍h neh!""
  Kàu àm i chiū kap kuí-nā ê chhù-piⁿ choè-tīn tńg-khì. In keng-kè si̍p-jī-lō͘-thâu ê sî, O͘-sū-kun hiaⁿ chiū pí hit-jiah i thêng-kha lâi khioh hit tiâu soàⁿ ê só͘-chāi hō͘ in khoàⁿ"", iā kui-lō͘ i lóng bô kóng poàⁿ-hāng pa̍t-hāng ê sū.
  Hit àm hit ê khó-lîn ê lāu-lâng chiū khì se̍h i só͘ tiàm ê hiuⁿ-chng, kóng só͘ tú-tio̍h ê sū; sui-bóng lâng-lâng ū thiaⁿ-kìⁿ, chóng-sī bô chi̍t lâng hoaⁿ-hí khǹg i ê sìn-iōng tī i só͘ kóng ê oē. I keng-kè hit àm chin kan-khó͘, hoân-ló kàu chha-put-to beh phoà-pīⁿ.
  Kè ji̍t ū chi̍t ê tn̂g-kang the̍h só͘ khioh-tio̍h ê chîⁿ khì hêng hit ê chú-lâng, iā tit-tio̍h só͘ iok-sok ê pò-siúⁿ, Hit ê lâng ū kóng i tī lō͘-ni̍h khioh-tio̍h, chóng-sī uī-tio̍h m̄-bat jī, ū suî-sî the̍h-khì hō͘ i ê thâu-ke. Tuì án-ni chiah chai hit ê phah-m̄-kìⁿ ê lâng.
  Chit ê siau-sit thoân-kàu chi̍t-sì-koè, O͘-sū-kun hiaⁿ thiaⁿ-tio̍h ê sî ê sim-koaⁿ chin hoaⁿ-hí. ""Taⁿ in tek-khak beh sìn goá lah!"" i án-ni kóng. ""Sè-kan bô ū chi̍t hāng oē hō͘ lâng khah kan-khó͘, pí hō͘ lâng hiâm kóng ū kóng pe̍h-chha̍t lah!""
  I pò i ê pêng-iú chai chit chân sū ê sî, iáu-kú khoàⁿ-kìⁿ ū lâng iáu-bē sìn i sī bô choē. Chit hāng hō͘ i ê sim-koaⁿ chin thàng-thiàⁿ, koh-chài siⁿ-khí bô pêng-an.
  Kè lé-pài, i koh khì koe-ni̍h ê sî, i koh-chài khoàⁿ-kìⁿ Má-lîn khiā tī i ê mn̂g-kháu ná khoàⁿ--i, ná teh chhiò. Cháiⁿ-iūⁿ?
  O͘-sū-kun hiaⁿ ū tú-tio̍h chi̍t ê chin se̍k-sāi ê choh-chhân lâng, kā i kóng lūn chîⁿ-tē-á koh hêng ê sū. Hit ê choh-chhân lâng chhiò-chhiò kā i kóng, ""Lí si̍t-chāi sī chiâⁿ m̄-sī lâng o͘h!"" O͘-sū-kun koh-khah ke-thiⁿ bô pêng-an. Cháiⁿ-iūⁿ in iáu-kú teh kiò goá sī ""pháiⁿ-lâng?"" Hit ê khioh-tio̍h chîⁿ-tē-á ê lâng kiám bô the̍h-khì hêng hit ê chú-lâng liáu mah?
  Chi̍t ê lâng ìn kóng, Lí kóng chin hó thiaⁿ lah! chi̍t ê chhē-tio̍h, chi̍t ê the̍h khì hêng. Goán chai noh!""
  Kàu lō͘-bé O͘-sū-kun hiaⁿ liáu-kái. Chai lâng ū hiâm i kap lâng kiōng-bô͘ the̍h chîⁿ-tē-á khì hêng. I ti̍t-ti̍t ài beh piān-kái, chóng-sī bô chhái kang, kàu lō͘-bé chia̍h bô kàu pá chiū lī-khui toh.
  I tńg-khì chhù-ni̍h chin sit-chì, chin hoân-ló, sim-koaⁿ kan-khó͘, in-uī i chai bô hoat-tō͘ thang koh chèng-bêng i ê bô choē-koà.
  Chit hāng sū éng-hióng-tio̍h i ê sim-koaⁿ kap kiān-khong, tì-kàu phoà-pīⁿ. Tú-tú beh kè-khuì ê sî, ū lâng koh-chài thiaⁿ-kìⁿ hoah kóng, ""Kan-ta chi̍t-tiâu soàⁿ nā-tiāⁿ, iáu bô pa̍t hāng. Lí khoàⁿ tī-chia, chhī-tiúⁿ ah, chi̍t-tiâu soè tiâu soàⁿ.""",http://pojbh.lib.ntnu.edu.tw/script/artical-3967.htm,decode error
"對禁食到死的研究
陳能通
1928.06.01 519卷(芥菜子第28號) p.17-19
  [這篇是日本Ko-pí-liông醫學博士所研究的論文。我讀了不止有趣味，所以對彼內中揀通俗tek較快了解的譯術佇遮；向望會做列位的參考]。
  「性命是在佇食」，這句是對古早以來人常常teh liū 的話。因為若無食，無久袂免得著死；這是明明的事實。總是到底人若無食會活teh幾日久leh？論動物方面的試驗卻相當有不止濟；總是關係人這方面，用學術的來議論--ê，猶罕得聽見。
無食會活的期間照動物的種類攏無相同。Lam-á內的細隻鳥彼款，若一兩日袂記得共伊飼就死；田蛙仔，龜佮蛇彼等號，若到冬眠 (冬天覕空teh睏) 的時，約略5月日久免食也會做得。對濟濟的記錄共伊總合來，無食平均的生存日數。貓20日，兔仔13日，狗33日，豬34日，白鳥鼠5日。鳥類的中間有真濟款；親像雞會擋得14日，粉鳥11日，鷹鳥35日。冷血動物會擋teh不止久；三紋魚無食會活8，9月日，響尾蛇27月日，田kap仔12月日，龜18月日，毒蛇(viper) 20月日。閣捌聽見，有一款兩se動物(會踮乾地，也會踮水內的免食會擋得幾若年久。
一般來講，食肉的動物比食草的動物較有擋頭；冷血動物比燒血動物較有耐：大隻動物比細隻動物活teh較久。閣再siāng種類的動物中，伊的擋頭，少年的佮老年的有各樣；肥的佮sán 的也無siāng。也動物中，無論高等，下等，抑是燒血，冷血，伊的體重若消瘦40% (10%=一chiat) 的時就會死；這通講是一般的法則。總是毋是指起不時拄拄40%，無消瘦到hiah濟，抑是較加的嘛是有。有時消瘦34%就死，有時著到49%才會倒。總是咱通共伊想，為著欲保持性命第一大的喪失，檢采是原本的體重會堪得消瘦50%，就是對半。
無食會活的期間的長短，這是指起身體中的成分teh消費的慢緊。親像冷血動物的新陳代謝比燒血動物的較慢，所以活teh較久。大人比囡仔較有擋頭，大隻動物比細隻動物較有耐，攏是siāng一个理氣。
論人這方面，著記得頂面所記一般的法則，也是通the̍h來用。人佮高等動物是啥精差。總是檢采有人欲講；ián-e̍k-tek來想，人佮別項動物有各樣：會堪得禁食真久的是極小部分的人nā-tiāⁿ，大概的人若禁食幾若日後，會拄著非常的枵餓，也致到死。總是對古早到現今的冊通知，人無食亦會活teh不止久。卻人拄禁食的時，會頭眩，目暗，吐，痛疼，胃糾筋，chiah 的；所以teh吞忍枵餓是非常艱苦。閣再體溫會小可減少，所以若是冬天的時身軀會畏冷。總是非常的苦痛約是一禮拜久；了後卻較會忍得，毋kú袂免得全身衰弱，也那厭倦。
佇遮雖罔講無食，iàu-kú其實著啉水；因為若無啉水，身軀內的水份對呼氣佮小便真快無去；對按呢血液那厚，身軀內的化學變化袂得調和，所以為著喙乾比為著枵餓紲致到較快死。
  Ko-pí-liông博士，佇東京營養研究所有試驗6擺的禁食，也有記錄禁食日數佮體重消瘦的狀況真詳細。佇遮干焦大陸來記明佇下底：－
禁食的人        禁食的日數    體重 的消瘦
Ko-pí-liông  12日       15.5 %
Ko-pí-liông  14日       14.6 %
Tiōng-tiân     16日       17.2 %
San-bêng        20日       18.7 %
I-tîn        26日       16.6 %
Ko-i 30日       23.0 %
  1915年，Levanxin這个人佇美國捌禁食31日久，也體重消瘦21.9 %。閣有一人名Succi，伊是用禁食做職業，攏總捌禁食7擺。彼个記錄簡單記佇下底：
年號        禁食的所在    禁食日數        體重消瘦
1892        Ná-pho-lī     20日       16.7 %
1893        羅馬        20日       13.2 %
1896        Chiu-lî-hí      20日       13.7 %
1886        Mî-lân  30日       21.4 %
1888        Hu lô-liân-su 30日       20.3 %
1886        Pa-lê      30日       22.6 %
1890        倫敦        40日       25.3 %
對以上食的記錄來看，Ko-i，Levanxin，Succi這3人，禁食30日以上了，體重的消瘦攏盤過20%。總是欲到40%猶有離不止遠。
  Ko-pí-liông博士將6擺的禁食試驗的結果來畫圖，也紲做一條的實驗式。設使30日以上的禁食，體重消瘦的狀況猶原佮禁食30日以下的時siāng款進行；也設使人的體重若消瘦40% 的時才會死，就伊所試驗遐的人會擋到下底所記的日數才死。
Ko-pí-liông  50日，   Ko-pí-liông  48日，
Tiōng-tiân     56日，   San-bêng        57日，
I-tîn        79日，   Ko-i 61日，
按呢來看Ko-pí-liông，Tiōng-tiân，San-bêng，Ko-I chiah 的，無食會活50日到60日。I-tîn佮猶4人較各樣，會活teh倚80日。彼个理由是按呢：I-tîn是真福相的人，體重倚130斤。閣伊是是宗教家，以前捌幾若擺減食抑是禁食。
以上的 計算是準人teh 40%；設使伊的體重消瘦40%；設使若是消瘦45%抑是50% 的時人猶會活，就彼个生存日數自然較加添。
  1831年佇法國的 To͘lo͘se，有一個犯人干焦啉水teh聽候死；到63日後才死。閣小可記得捌聽人講，頂年佇Pho-lân有一個市長，因為計謀革命受關佇監內的時，禁食聽候死；到經過80日才死。這个60日到80日的期間佮Ko-pí-liông博士所計算的大約有一致；所以通講，60日到80日檢采是人無食會活第一長的期間。
頂面所記的禁食是干焦啉水，無食別項物；若是佇禁食的期間中常常食淡薄物，就擋teh真久，這款號做kan-hat性的禁食，佮真的禁食有小可各樣。照動物試驗的結果，這號禁食有時會活，到體重消瘦50%。
佇內地Hā-chóng 的 Sêng-tiân山有一間禁食堂，是kan-hat性的禁食；禁食一禮拜才食一日湆糜，後來才閣繼續禁食一禮拜久。照Ko-pí-liông博士的調查，大正7年3月到大正11年12月，佇Sêng-tiân山禁食的總共有2256人；彼中間有9个人禁食對4禮拜到7禮拜的久，一號禁食是逐禮拜有一擺有食淡薄物，所以比彼號連續的禁食敢有較會忍得。
佇siāng彼个禁食堂，明治43年的熱天，San-kun夫人(23歲)有禁食110日；閣逐日去參拜祈求無歇。Siāng彼時Siáu-chhoan夫人(34歲)也有禁食130日久，總是彼中間，合計有轉去旅館休養30日。也San-kun共有18日間食糜湯。
戰爭抑是天災地變，拄著飢荒的時，因為無通食致到真濟人拄著死失；這是對古早以來常有的事。彼帽時陣為著枵餓來死的以外，有的是拄著寒才較快死。也有時食物的內中，營養素的配合不充分，所以致到生起真濟款的病；因為按呢比實在的禁食較快死。
以上所寫chiah 的，精神對肉體的影響是無算在內；閣身軀是康健的人，精神不止有影響佇肉體，所以若有大煩惱的時來無食，檢采較快死。Ko-pí-liông博士in 5人禁食的時，逐人有煩惱佇teh；總是照in 的經驗，愛食的感覺是第一強。雖罔致意欲想別項事，iáu-kú予關係佇食物的思考較贏去。","Tuì Kìm-chia̍h kàu Sí ê gián-kiù
Tân Lêng-thong
1928.06.01 519 Koàn (KOÀ-CHHÀI-CHÍ TĒ 28 Hō) p.17-19
  [Chit phiⁿ sī Ji̍t-pún Ko-pí-liông I-ba̍k Phok-sū só͘ gián-kiù ê lūn-bûn. Goá tha̍k liáu put-chí ū chhù-bī, só͘-i tuì hit lāi-tiong kéng thong-sio̍k tek khah khoài liáu-kái ê e̍k-su̍t tī-chia; ǹg-bāng oē choè lia̍t-uī ê chham-khó].
  ""Sìⁿ-miā sī chāi tī chia̍h"", chit kù sī tuì kó͘-chá í-lâi lâng siông-siông teh liū ê oē. In-uī nā bô chia̍h, bô kú boē bián-tit tio̍h sí; che sī bêng-bêng ê sū-si̍t. Chóng-sī tàu-tí lâng nā bô chia̍h oē oa̍h-teh kuí-ji̍t kú leh? Lūn tōng-bu̍t hong-bīn ê chhì-giām khiok siong-tong ū put-chí choē; chóng-sī koan-hē lâng chit hong-bīn, ēng ha̍k-su̍t-tek lâi gī-lūn--ê, iáu hán-tit thiaⁿ-kìⁿ.
  Bô chia̍h oē oa̍h ê kî-kan chiàu tōng-bu̍t ê chióng-luī lóng bô saⁿ-tâng. Lam-á-lāi ê soè-chiah chiáu hit khoán, nā chi̍t-nn̄g ji̍t boē kì-tit kā i chhī chiū sí; chhân-kap-á, ku kap choâ hit téng-hō, nā kàu Tong-bîn (tang-thiⁿ bih khang teh khùn) ê sî, iok-lio̍k 5 ge̍h-ji̍t kú bián chia̍h iā oē choè-tit. Tuì choē-choē ê kì-lio̍k kā i chóng-ha̍p-lâi, bô chia̍h pêng-kun ê seng-chûn ji̍t-sò͘. Niau 20 ji̍t, Thò͘-á 13 ji̍t, Káu 33 ji̍t, Ti 34 ji̍t, pe̍h Niáu-chhú 5 ji̍t. Chiáu-luī ê tiong-kan ū chin-choē khoán; chhin-chhiūⁿ Koe oē tòng-tit 14 ji̍t, Hún-chiáu 11 ji̍t, Eng-chiáu 35 ji̍t. Léng-huih tōng-bu̍t oē tòng-teh put-chí kú; Sam-bûn-hî bô-chia̍h oē oa̍h 8, 9 ge̍h ji̍t, Hiáng-bé-choâ 27 ge̍h ji̍t, Chhân-kap-á 12 ge̍h ji̍t, Ku 18 ge̍h ji̍t, To̍k-choâ (viper) 20 ge̍h-ji̍t. Koh bat thiaⁿ-kìⁿ, ū chi̍t khoán lióng-se tōng-bu̍t (oē tiàm ta-toē, iā oē tiàm chuí-lāi ê bián chia̍h oē tòng-tit kuí-nā nî-kú.
  It-poaⁿ lâi kóng, chia̍h bah ê tōng-bu̍t pí chia̍h chháu ê tōng-bu̍t khah ū tòng-thâu; léng-huih tōng-bu̍t pí sio-huih tōng-bu̍t khah ū nāi: toā-chiah tōng-bu̍t pí soè-chiah tōng-bu̍t oa̍h-teh khah kú. Koh-chài siāng chióng-luī ê tōng-bu̍t tiong, i-ê tòng-thâu, siàu-liân ê kap ló-liân ê ū koh-iūⁿ; puî ê kap sán ê iā bô siāng. iā tōng-bu̍t tiong, bô-lūn ko-téng, hā-téng, á-sī sio-huih, léng-huih, i ê thé-tiōng nā siau-sán 40% (10%=chi̍t chiat) ê sî chiū oē sí; che thang kóng sī it-poaⁿ ê hoat-chek. Chóng-sī m̄-sī chí-khí put-sî tú-tú 40%, bô siau-sán kàu hiah choē, á-sī khah ke ê mā sī ū. Ū-sî siau-sán 34% chiū sí, ū-sî tio̍h kàu 49% chiah oē tó. Chóng-sī lán thang kā i siūⁿ, uī-tio̍h beh pó-chhî sìⁿ-miā tē-it toā ê sòng-sit, kiám-chhái sī goân-pún ê thé-tiōng oē kham-tit siau-sán 50%, chiū-sī tuì-poàⁿ.
  Bô chia̍h oē oa̍h ê kî-kan ê tn̂g-té, che sī chí-khí sin-thé tiong ê sêng-hun teh siau-huì ê bān-kín. Chhin-chhiūⁿ léng-huih tōng-bu̍t ê Sin-tîn tāi-siā pí sio-huih tōng-bu̍t ê khah bān, só͘-í oa̍h-teh khah kú. Toā-lâng pí gín-ná khah ū tòng-thâu, toā-chiah tōng-bu̍t pí soè-chiah tōng-bu̍t khah ū nāi, lóng sī siāng chi̍t ê lí-khì.
  Lūn lâng chit hong-bīn, tio̍h kì-tit téng-bīn só͘ kì it-poaⁿ ê hoat-chek, iā sī thang the̍h lâi ēng. Lâng kap ko-téng tōng-bu̍t sī siáⁿ cheng-chha. Chóng-sī kiám-chhái ū lâng beh kóng; lán-e̍k-tek lâi siūⁿ, lâng kap pa̍t-hāng tōng-bu̍t ū koh-iūⁿ: oē kham-tit kìm-chia̍h chin kú ê sī ke̍k sió-pō͘-hūn ê lâng nā-tiāⁿ, tāi-khài ê lâng nā kìm-chia̍h kuí-nā ji̍t-āu, oē tú-tio̍h hui-siông ê iau-gō, iā tì-kàu sí. Chóng-sī tuì kó͘-chá kàu hiān-kim ê chheh thang chai, lâng bô chia̍h ia̍h oē oa̍h-teh put-chí kú. Khiok lâng tú-kìm-chia̍h ê sî, oē thâu-hîn, ba̍k-àm, thò͘, thàng-thiàⁿ, uī kiù-kun, chiah ê; só͘-í teh thun-lún iau-gō sī hui-siông kan-khó͘. Koh-chài thé-un oē sió-khoá kiám-chió, só͘-í nā-sī tang-thiⁿ ê sî seng-khu oē uì-léng. Chóng-sī hui-siông ê khó͘-thàng iok sī chi̍t lé-pài kú; liáu-āu khiok khah oē lún-tit, m̄-kú boē bián-tit choân-sin soe-jio̍k, iā ná ià-siān.
  Tī chia sui-bóng kóng bô chia̍h, iàu-kú kî-si̍t tio̍h lim chuí; in-uī nā bô lim chuí, seng-khu-lāi ê chuí-hun tuì ho͘-khì kap siáu-piān chin khoài bô-khì; tuì án-ni huih-e̍k ná kāu, seng-khu-lāi ê hoà-ha̍k piàn-hoà boē-tit tiau-hô, só͘-í uī-tio̍h chhuì-ta pí uī-tio̍h iau-gō soà tì-kàu khah khoài sí.
  Ko-pí-liông Phok-sū, tī Tang-kiaⁿ En̂g-ióng Gián-kiù-só͘ ū chhì-giām 6 pái ê kìm-chia̍h, iā ū kì-lio̍k kìm-chia̍h ji̍t-sò͘ kap thé-tiōng siau-sán ê chōng-hóng chin siông-sè. Tī chia kan-ta tāi-lio̍k lâi kì-bêng tī ē-toé:－
Kìm-chia̍h ê lâng
Kìm-chia̍h ê ji̍t-sò͘
Thé-tiōng ê siau-sán
Ko-pí-liông
12 ji̍t
15.5 %
Ko-pí-liông
14 ji̍t
14.6 %
Tiōng-tiân
16 ji̍t
17.2 %
San-bêng
20 ji̍t
18.7 %
I-tîn
26 ji̍t
16.6 %
Ko-i
30 ji̍t
23.0 %
  1915 nî, Levanxin chit ê lâng tī Bí-kok bat kìm-chia̍h 31 ji̍t kú, iā thé-tiōng siau-sán 21.9 %. Koh ū chi̍t lâng miâ Succi, i sī ēng kìm-chia̍h choè chit-gia̍p, lóng-chóng bat kìm-chia̍h 7 pái. Hit ê kì-lio̍k kán-tan kì tī ē-toé:
Nî-kō
Kìm-chia̍h ê só͘-chāi
Kìm-chia̍h ji̍t-sò͘
Thé-tiōng siau-sán
1892
Ná-pho-lī
20 ji̍t
16.7 %
1893
Lô-má
20 ji̍t
13.2 %
1896
Chiu-lî-hí
20 ji̍t
13.7 %
1886
Mî-lân
30 ji̍t
21.4 %
1888
Hu lô-liân-su
30 ji̍t
20.3 %
1886
Pa-lê
30 ji̍t
22.6 %
1890
Lûn-tun
40 ji̍t
25.3 %
  Tuì í-siōng chia̍h ê kì-lio̍k lâi khoàⁿ, Ko-i, Levanxin, Succi chit 3 lâng, kìm-chia̍h 30 ji̍t í-siōng liáu, thé-tiōng ê siau-sán lóng poâⁿ-kè 20%. Chóng-sī beh kàu 40% iáu ū lī put-chí hn̄g.
  Ko͘-pí-liông Phok-sū chiong 6 pái ê kìm-chia̍h chhì-giām ê kiat-kó lâi oē tô͘, iā soà choè chi̍t tiâu ê si̍t-giām-sek. Siat-sú 30 ji̍t í-siōng ê kìm chia̍h, thé-tiōng siau-sán ê chōng-hóng iû-goân kap kìm-chia̍h 30 ji̍t í-hā ê sî siāng-khoán chìn-hêng; iā siat-sú lâng ê thé-tiōng nā siau-sán 40% ê sî chiah oē sí, chiū i só͘ chhì-giām hiah ê lâng oē tòng kàu ē-toé só͘-kì ê ji̍t-sò͘ chiah sí.
Ko-pí-liông
50 ji̍t,
Ko-pí-liông
48 ji̍t,
Tiōng-tiân
56 ji̍t,
San-bêng
57 ji̍t,
I-tîn
79 ji̍t,
Ko-i
61 ji̍t,
  án-ni lâi khoàⁿ Ko-pí-liông, Tiōng-tiân, San-bêng, Ko-i chiah ê, bô chia̍h oē oa̍h 50 ji̍t kàu 60 ji̍t. I-tîn kap iáu 4 lâng khah koh-iūⁿ, oē oa̍h-teh oá 80 ji̍t. Hit ê lí-iû sī án-ni: I-tîn sī chin hok-siòng ê lâng, thé-tiōng oá 130 kun. Koh i sī sī chong-kàu-ka, í-chêng bat kuí-nā pái kiám-chia̍h á-sī kìm-chia̍h.
  Í-siōng ê kè-soàn sī chún lâng teh 40%; siat-sú i ê thé-tiōng siau-sán 40%; siat-sú nā-sī siau-sán 45% á-sī 50% ê sî lâng iáu oē oa̍h, chiū hit ê seng-chûn ji̍t-sò͘ chū-jiân khah ke-thiⁿ.
  1831 nî tī Hoat-kok ê To͘lo͘se, ū chi̍t ê hoān-lâng kan-ta lim chuí teh thèng hāu sí; kàu 63 ji̍t āu chiah sí. Koh sió-khoá kì-tit bat thiaⁿ lâng kóng, téng-nî tī Pho-lân ū chi̍t ê chhī-tiúⁿ, in-uī kè-bô͘ kek-bēng siū koaiⁿ tī kaⁿ-lāi ê sî, kìm-chia̍h thèng-hāu sí; kàu keng-kè 80 ji̍t chiah sí. Chit ê 60 ji̍t kàu 80 ji̍t ê kî-kan kap Ko-pí-liông Phok-sū só͘ kè-soàn ê tāi-iok ū it-tì; só͘-í thang kóng, 60 ji̍t kàu 80 ji̍t kiám-chhái sī lâng bô chia̍h oē oa̍h tē-it tn̂g ê kî-kan.
  Téng-bīn só͘ kì ê kìm-chia̍h sī kan-ta lim-chuí, bô chia̍h pa̍t hāng mi̍h; nā-sī tī kìm-chia̍h ê kî-kan tiong siông-siông chia̍h tām-po̍h mi̍h, chiū tòng teh chin kú, chit khoán hō-choè kan-hat-sèng ê kìm-chia̍h, kap chin ê kìm chia̍h ū sió-khoá koh-iūⁿ. Chiàu tōng-bu̍t chhì-giām ê kiat-kó, chit hō kìm-chia̍h ū sî oē oa̍h, kàu thé-tiōng siau-sán 50%.
  Tī Loē-tē Hā-chóng ê Sêng-tiân-soaⁿ ū chi̍t keng kìm-chia̍h-tn̂g, sī kan-hat-sèng ê kìm-chia̍h; kìm-chia̍h chi̍t lé-pài chiah chia̍h chi̍t ji̍t ám-bê, āu-lâi chiah koh kè-sio̍k kìm-chia̍h chi̍t lé-pài kú. Chiàu Ko-pí-liông Phok-sū ê tiau-cha, Tāi-chèng 7 nî 3 ge̍h kàu Tāi-chèng 11 nî 12 ge̍h, tī Sêng-tiân-soaⁿ kìm-chia̍h ê chóng-kiōng ū 2256 lâng; hit tiong-kan ū 9 ê lâng kìm-chia̍h tuì 4 lé-pài kàu 7 lé-pài ê kú, chi̍t hō kìm-chia̍h sī ta̍k lé-pài ū chi̍t-pái ū chia̍h tām-po̍h mi̍h, só͘-í pí hit hō liân-sio̍k ê kìm-chia̍h káⁿ ū khah oē lún-tit.
  Tī siāng hit ê kìm-chia̍h-tn̂g, Bêng-tī 43 nî ê joa̍h-thiⁿ, San-kun hu-jîn (23 hè) ū kìm-chia̍h 110 ji̍t; koh ta̍k-ji̍t khì chham-pài kî-kiû bô hioh. Siāng hit sî Siáu-chhoan hu-jîn (34 hè) iā ū kìm-chia̍h 130 ji̍t kú, chóng-sī hit tiong-kan, ha̍p-kè ū tńg-khì lú-koán hiu-ióng 30 ji̍t. iā San-kun kiōng ū 18 ji̍t kan chia̍h bê lim-thng.
  Chiàn-cheng á-sī thian-chai tē-piàn, tú-tio̍h ki-hng ê sî, in-uī bô thang chia̍h tì-kàu chin-choē lâng tú-tio̍h sí-sit; che sī tuì kó͘-chá í-lâi siông ū-ê sū. Hit bō sî-chūn uī-tio̍h iau-gō lâi sí ê í-goā, ū-ê sī tú-tio̍h koâⁿ chiah khah khoài sí. iā ū sî chia̍h mi̍h ê lāi-tiong, êng-ióng-sò͘ ê phoè-ha̍p put-chhiong-hun, só͘-í tì-kàu siⁿ-khí chin-choē khoán ê pīⁿ; in-uī án-ni pí si̍t-chāi ê kìm-chia̍h khah khoài sí.
  Í-siōng só͘ siá chiah ê, cheng-sîn tuì jio̍k-thé ê éng-hióng sī bô sǹg chāi-lāi; koh seng-khu sī khong-kiān ê lâng, cheng-sîn put-chí ū éng-hióng tī jio̍k-thé, só͘-í nā ū toā hoân-ló ê sî lâi bô chia̍h, kiám-chhái khah khoài sí. Ko-pí-liông Phok-sū in 5 lâng kìm-chia̍h ê sî, ta̍k-lâng ū hoân-ló tī-teh; chóng-sī chiàu in ê keng-giām, ài chia̍h ê kám-kak sī tē-it kiông. Sui-bóng tì-ì beh siūⁿ pa̍t-hāng sū, iáu-kú hō͘ koan-hē tī chia̍h-mi̍h ê su-khó khah-iâⁿ khì.",http://pojbh.lib.ntnu.edu.tw/script/artical-3982.htm,decode error
"對gâu人來得著好ê教示
（陳瓊琚）
1933. 03, no. 576, pp. 23-25
(1) Isaac Newton (1642-1727)，這个人是英國出名數學者，koh亦是著名ê物理學者，伊一擺teh歕雪文球 (soap-bubble)來研究光線ê時，近邊ê人攏看伊做痟人。咱若看使徒行傳26 : 24，佇遐保羅用老實ê話teh分訴，總是總督菲士都看保羅是顛狂。毋若按呢，咱ê主耶穌本身亦捌受這款ê凌辱。Taⁿ服事主ê人，有時亦著予人看做teh顛狂遐熱心chiah好。常常有聽見濟濟信道理ê兄姊，為著熱心迫切來祈禱上主，致到得著真大應效，總是有人續恥笑講彼款是迷信，毋若無替in歡喜感謝主，續反對，這毋若未信者按呢笑，亦捌有彼款有名無實ê宗教家 按呢teh笑，真著細膩、著警醒lah。
(2) Khah早捌有一个人，對英國彼个大政治家Gladstone講：「親像你這款聖經中ê教示遮呢捌，koh遮呢熟，按呢來teh聽平常ê宗教家講道理ê時，捌感著講聽這款無價值ê說教，真壞á毋捌？」伊應講，「無論啥物說教，若聽，to會得著利益，雖bóng是koh khah無路用ê說教，若致意聽，至少亦thang作修養，吞忍ê力ê路用。」常常捌聽見會友講：某先生chhòan講是普通話，無啥物有道理thang講：所以毋ài去拜堂，按呢真毋著，咱信主ê人去守禮拜ê目的，是ài kap眾人用同一ê精神來kap上帝交陪，以外至少嘛猶原會得著親像頂面彼个政治家所講彼个利益。咱著聽保羅所教示ê講：毋thang放soah恁ê聚會」（希伯來10 : 25）。
(3) 佇一个大出名ê演說家ê譬喻中teh講：有一個無道ê人君，命令一个拍鐵師傅kā伊拍一條真長ê鐵鍊，續kā伊講，若拍好，就欲用彼條鐵鍊縛伊本身。Taⁿ魔鬼引誘人家己去犯罪，亦為著犯罪來拄著受災禍亦是親像按呢。保羅講：「基督tháu放咱做自由，所以恁著徛在，莫得koh掛著彼个做奴僕ê擔」（加拉太5 : 1）。按呢thang知咱若ài得著真ê自由，的確著倚靠基督ê氣力chiah會。咱若干但倚靠世間ê錢財貨物，就是予遐个kā咱縛，親像彼个拍鐵師傅拍鐵鍊縛家己siāng一樣。
(4) Hi-lô-tí為著棄sak伊ê丈夫腓力，來tè希律王，所以受約翰責備，總是Hi-lô-tí毋若無反悔認毋著，續顛倒對受約翰責備彼日起，就怨恨約翰koh下願，若有機會的確欲害死約翰。後來果然拄著好機會，就是希律生日teh請遐个文武百官ê時，有Hi-lô-tí ê查某囝入來跳舞，予希律歡喜續應允，無論伊求啥物攏欲予伊，按呢致到約翰著受刣。Taⁿ約翰其實是予啥物人刣，就是Hi-lô-tí刣伊，因為Hi-lô-tí對伊做不義ê事，受責備了後，就下願欲害死約翰，所以拍算對彼日了後，敢毋捌有平安ê日。雖bóng是今á日，拍算亦有親像Hi-lô-tí彼款不義、不正、趁私慾、ài利益家己來害教會，á是公ê事業，亦受人苦勸，毋若無歡喜承受人ê好意，顛倒用歹ê念頭欲來害彼款kā伊忠告ê好心人。讀聖經ê人khah常是講希律王有刣約翰，罕得人講約翰是Hi-lô-tí害死。照這層ê故事來看，Hi-lô-tí ê罪無khah輕希律，kiám-chhái有khah重。希律是為著食酒，心神khah無定，無約束伊ê喙所致，總是Hi-lô-tí是為著情慾，是ài家己ê私慾滿足，攏無一點á為著大局來想，所以看彼个好人約翰做歹人。聖經講：聖神克私慾，亦私慾克聖神，實在有影。Taⁿ見若趁私慾，無公德心ê人teh做代誌，攏是親像Hi-lô-tí掠好做歹、掠歹做好，因為是喪失良心，亦趁私慾，致到上帝出在伊ê心肝亂、目睭花，來袂分別好kap歹、光kap暗。
(5) 聖經講有法利賽人kap讀冊人專工對耶路撒冷遐呢遠來tè耶穌。伊為著啥物因端來，講是為著欲來找耶穌kap伊ê學生ê孔縫。這款人拄是ná聖經中teh論拉撒路佇一个富人ê桌跤teh拾肉骨、感謝上帝teh食ê時，teh kā伊chīⁿ疼粒á彼隻狗siāng款。Taⁿ親像這款人，現今ê信道理中ê人，毋知有á無？就是ài蓋密人ê好行、好名聲，亦無ài聽人呵咾別人，顛倒ài謠言造語來譭謗人，予人歹名聲，本身無盡家己所做ê義務，親像遐个法利賽人食飽siuⁿ閒，專工招軍買馬，使唆人冤家，濫糝宣傳人ê歹話，全然無顧著人ê人格，設使現時ê信徒中，若有親像這款ê人佇teh，就是kap彼隻teh專門chīⁿ人ê臭粒á ê狗，無各樣; koh亦無khah贏當時想孔想縫ài害耶穌kap伊ê學生、遐个讀冊人kap法利賽。
(6) 先知以賽亞按呢寫講：「遮个百姓用嘴唇皮倚我，會講teh敬我，心內實在離我遠遠」（以賽亞29 : 13）。Taⁿ咱基督教ê本質，毋是干但用喙講有信就好，koh亦著實在佇日常生活上，有實行chiah有力thang感激人，若無，是變做空說。親像設使有先生真gâu開拆仁愛，á是講論祈禱，總是若家己無按呢teh行，拄是親像拍鑼拍鐃鈸ê款，真可惜。Ài知傳教ê先生所傳ê真效果，thang看伊所擔當ê教會ê信徒ê信仰kap有活動á無活動，koh再看牧會者周圍ê影響，就淡薄會知。總是一般ê信徒亦-是siāng款。有一款ê信者，雖bóng真好額，若是為著天國，á是為著慈善ê事業真激算，提袂出；毋過若是為著家己小體ê快樂，koh khah濟，to敢用。這等號ê信徒kap先知所講彼款，用嘴唇皮teh拜上帝ê人siāng款。做信徒ê人毋thang毋警醒lah。若為著公益事，著逐人所對主受ê份量來出力chiah好。","Tuì gâu-lâng lâi tit-tio̍h hó ê Kà-sī
(Tân Khêng-ku)
1933. 03, no. 576, pp. 23-25
(1) Isaac Newton (1642-1727),chit ê lâng sī Eng-kok chhut miâ sò͘-ha̍k-chiá, koh ia̍h sī tù-bêng ê bu̍t-lí ha̍k-chiá, i chi̍t pái teh pûn soat-bûn kiû (soap-bubble) lâi gián-kiù kng-soàⁿ ê sî, kūn-piⁿ ê lâng lóng khoàⁿ i choè siáu-lâng. Lán nā khoàⁿ Sù-tô͘ Hēng-toān 26 : 24, tī-hia Pó-lô ēng láu-si̍t ê oē teh hun-sò͘, chóng-sī Chóng-tok Hui-sū-to͘ khoàⁿ Pó-lô sī tian-kông. M̄-nā án-ni, lán ê Chú Iâ-so͘ pún-sin ia̍h bat siū chit khoán ê lêng-jio̍k. Taⁿ ho̍k-sāi Chú ê lâng, ū sî ia̍h tio̍h hō͘ lâng khoàⁿ choè teh tian-kông hiah jia̍t-sim chiah hó. Siông-siông ū thiaⁿ-kìⁿ choē-choē sìn tō-lí ê hiaⁿ-chí, uī-tio̍h jia̍t-sim pek-chhiat lâi kî-tó Siōng-chú, tì-kàu tit-tio̍h chin toā èng-hāu, chóng-sī ū lâng soà thí-chhiò kóng hit khoán sī bê-sìn, m̄-nā bô thoè in hoaⁿ-hí kám-siā Chú, soà hoán-tuì, che m̄-nā bī-sìn-chiá án-ni chhiò, ia̍h bat ū hit khoán iú-bêng bû-si̍t ê chong-kàu-ka án-ni teh chhiò, chin tio̍h soè-jī, tio̍h kéng-séng lah.
(2) Khah chá bat ū chi̍t ê lâng, tuì Eng-kok hit e toā chèng-tī-ka Gladstone kóng, ""Chhin-chhiūⁿ lí chit khoán Sèng-keng tiong ê kà-sī chiah-ni̍h bat, koh hiah-ni̍h se̍k, án-ni lâi teh-thiaⁿ pêng-siông ê chong-kàu-ka kóng tō-lí ê sî, bat kám-tio̍h kóng thiaⁿ chit khoán bô kè-ta̍t ê soat-kàu, chin hāi á m̄-bat ?"" I ìn kóng, ""Bô lūn sím-mi̍h soat-kàu, nā thiaⁿ, to oē tit-tio̍h lī-ek, sui-bóng sī koh khah bô lō͘-ēng ê soat-kàu, nā tì-ì thiaⁿ, chì-chió ia̍h thang choè siu-ióng, thun-lún ê la̍t ê lō͘-ēng."" Siông-siông bat thiaⁿ-kìⁿ hoē-iú kóng, bó͘ sian-siⁿ chhoàn kóng sī phó͘-thong oē, bô sím-mi̍h ū tō-lí thang kóng, só͘-í m̄-ài khì pài-tn̂g, án-ni chin m̄-tio̍h, lán sìn Chú ê lâng khì siú lé-pài ê bo̍k-tek, sī ài kap chèng-lâng ēng tâng-it ê cheng-sîn lâi kap Siōng-tè kau-poê, í-goā chì-chió mā iû-goân oē tit-tio̍h chhin-chhiūⁿ téng-bīn hit ê chèng-tī-ka só͘ kóng hit ê lī-ek. Lán tio̍h thiaⁿ Pó-lô só͘ kà-sī ê kóng, m̄-thang pàng-soah lín ê chū-hoē"" (Hi-pek-lâi 10 : 25).
(3) Tī chi̍t ê toā chhut-miâ ê ián-soat-ka ê phì-jū tiong teh kóng, ū chi̍t ê bû-tō ê jîn-kun, bēng-lēng chi̍t ê phah-thih sai-hū kā i phah chi̍t tiâu chin tn̂g ê thih-liān, soà kā i kóng, nā phah hó, chiū beh ēng hit tiâu thih-liān pa̍k i pún-sin. Taⁿ Mô͘-kuí ín-iú lâng ka-kī khì hoān-choē, ia̍h uī-tio̍h hoān-choē lâi tú-tio̍h siū chai-ē ia̍h sī chhin-chhiūⁿ án-ni. Pó-lô kóng, ""Ki-tok tháu-pàng lán choè chū-iû, só͘-í lín tio̍h khiā-chāi, bo̍h-tit koh koà-tio̍h hit ê choè lô͘-po̍k ê taⁿ"" (Ka-lia̍p-thài 5 : 1). án-ni thang chai lán nā ài tit-tio̍h chin ê chū iû, tek-khak tio̍h oá-khò Ki-tok ê khuì-la̍t chiah oē. Lán nā kan-ta oá-khò sè-kan ê chîⁿ-châi hè-mi̍h, chiū-sī hō͘ hiah ê kā lán pa̍k, chhin-chhiūⁿ hit ê phah-thih sai-hū phah thih-liān pa̍k ka-kī siāng chi̍t-iūⁿ.
(4) Hi-lô-tí uī-tio̍h khì-sak i ê tiōng-hu Hui-le̍k, lâi tè Hi-lu̍t ông, só͘-í siū Iok-hān chek-pī, chóng-sī Hi-lô-tí m̄-nā bô hoán-hoé jīn m̄-tio̍h, soà tian-tò tuì siū Iok-hān chek-pī hit ji̍t khí, chiū oàn-hūn Iok-hān koh hē-goān, nā ū ki-hoē tek-khak beh hāi-sí Iok-hān. āu-lâi kó-jiân tú-tio̍h hó ki-hoē, chiū-sī Hi-lu̍t siⁿ-ji̍t teh chhiáⁿ hiah ê bûn-bú pah-koaⁿ ê sî, ū Hi-lô-tí ê cha-bó͘-kiáⁿ ji̍p-lâi thiàu-bú, hō͘ Hi-lu̍t hoaⁿ-hí soà èng-ún, bô lūn i kiû sím-mi̍h lóng beh hō͘ i, án-ni tì-kàu Iok-hān tio̍h siū thâi. Taⁿ Iok-hān kî-si̍t sī hō͘ sím-mi̍h lâng thâi, chiū-sī Hi-lô-tí thâi i, in-uī Hi-lô-tí tuì i choè put-gī ê sū, siū chek-pī liáu-āu, chiū hē-goān beh hāi-sí Iok-hān, só͘-í phah-sǹg tuì hit ji̍t liáu-āu, káⁿ m̄-bat ū pêng-an ê ji̍t. Sui-bóng sī kin-á-ji̍t, phah-sǹg ia̍h ū chhin-chhiūⁿ Hi-lô-tí hit khoán put-gī, put-chèng, thàn su-io̍k, ài lī-ek ka-kī lâi hāi kàu-hoē, á-sī kong ê sū-gia̍p, ia̍h siū lâng lhó͘-khǹg, m̄-nā bô hoaⁿ-hí sêng-siū lâng ê hó-ì, tian-tò ēng pháiⁿ ê liām-thâu beh lâi hāi hit khoán kā i tiong-kò ê hó-sim lâng. Tha̍k Sèng-keng ê lâng khah-siông sī kóng Hi-lu̍t ông ū thâi Iok-hān, hán-tit lâng kóng Iok-hān sī Hi-lô-tí hāi-sí. Chiàu chit chân ê kò͘-sū lâi khoàⁿ, Hi-lô-tí ê choē bô khah khin Hi-lu̍t, kiám-chhái ū khah tāng. Hi-lu̍t sī uī-tio̍h chia̍h-chiú, sim-sîn khah bô tiāⁿ, bô iok-sok i ê chhuì só͘-tì, chóng-sī Hi-lô-tí sī uī-tio̍h chêng-io̍k, sī ài ka-kī ê su-io̍k moá-chiok, lóng bô chi̍t-tiám-á uī-tio̍h tāi-kio̍k lâi siūⁿ, só͘-í khoàⁿ hit ê hó lâng Iok-hān choè pháiⁿ lâng. Sèng-keng kóng, Sèng sîn khek su-io̍k, ia̍h su-io̍k khek Sèng Sîn, si̍t-chāi ū-iáⁿ. Taⁿ kìⁿ-nā thàn su-io̍k, bô kong-tek sim ê lâng teh choè tāi-chì, lóng sī chhin-chhiūⁿ Hi-lô-tí lia̍h hó choè pháiⁿ, lia̍h pháiⁿ choè hó, in-uī sī sòng-sit liông-sim, ia̍h thàn su-io̍k, tì-kàu Siōng-tè chhut-chāi i ê sim-koaⁿ loān, ba̍k-chiu hoe, lâi boē hun-piat hó kap pháiⁿ, kng kap àm.
(5) Sèng-keng kóng ū Hoat-lī-sài lâng kap tha̍k-chheh lâng choan-kang tuì Iâ-lō͘-sat-léng hiah-ni̍h hn̄g lâi tè Iâ-so͘. I uī-tio̍h sím-mi̍h in-toaⁿ lâi, kóng sī uī-tio̍h beh lâi chhē Iâ-so͘ kap I ê ha̍k-seng ê khàng-phāng. Chit khoán lâng tú sī ná Sèng-keng tiong teh lūn Lia̍p-sat-lō͘ tī chi̍t ê pù-lâng ê to̍h-kha teh khioh bah-kut, kám-siā Siōng-tè teh chia̍h ê sî, teh kā i chīⁿ thiàⁿ lia̍p-á hit chiah kàu siāng khoán. Taⁿ chhin-chhiūⁿ chit khoán lâng, hiān-kim ê sìn tō-lí tiong ê lâng, m̄ chai ū á-bô? Chiū-sī ài khàm-ba̍t lâng ê hó kiâⁿ, hó miâ-siaⁿ, ia̍h bô ài thiaⁿ lâng o-ló pa̍t-lâng, tian-tò ài iâu-giân chō-gú lâi huí-pòng lâng, hō͘ lâng pháiⁿ miâ-siaⁿ, pún-sin bô chīn ka-kī só͘ choè ê gī-bū, chhin-chhiūⁿ hiah ê Hoat-lī-sài lâng chia̍h pá siuⁿ êng, choan-kang chio-kun bé-bé, sái-sō lâng oan-ke, lām-sám soan-thoân lâng ê pháiⁿ oē, choân-jiân bô kò͘-tio̍h lâng ê jîn-keh, siat-sú hiān-sî ê sìn-tô͘ tiong, nā ū chhin-chhiūⁿ chit khoán ê lâng tī-teh, chiū-sī kap hit chiah teh choan-bûn chīⁿ lâng ê chhàu-lia̍p-á ê káu, bô koh-iūⁿ; koh ia̍h bô khah-iâⁿ tng-sî siūⁿ-khang siūⁿ-phāng ài hāi Iâ-so͘ kap I ê ha̍k-seng, haih ê tha̍k-chheh lâng kap Hoat-lī-sài.
(6) Sian-ti Í-sài-a án-ni siá kóng, ""Chiah ê peh-sìⁿ ēng chhuì-tûn -phê oá Goá, oē kóng teh kèng Goá, sim-lāi si̍t-chāi lī Goá hn̄g-hn̄g"" (Í-sài-a 29 : 13). Taⁿ lán Ki-tok-kàu ê pún-chit, m̄-sī kan-ta ēng chhuì kóng ū sìn chiū hó, koh ia̍h tio̍h si̍t-chāi tī ji̍t-siông seng-oa̍h-siōng, ū si̍t-hêng chiah ū la̍t thang kám-kek lâng, nā bô, sī pìⁿ-choè khong-soat. Chhin-chhiūⁿ siat-sú ū sian-siⁿ chin gâu khui-thiah jîn-ài, á-sī káng-lūn kî-tó, chóng-sī nā ka-kī bô án-ni teh kiâⁿ, tú sī chhin-chhiūⁿ phah lô phah nâ-poa̍h ê khoán, chin khó-sioh. ài chai thoân-kàu ê sian-siⁿ só͘ thoân ê chin hāu-kó, thang khoàⁿ i só͘ tam-tng ê kàu-hoē ê sìn-tô͘ ê sìn-gióng kap ū oa̍h-tāng á bô oa̍h-tāng, koh-chài khoàⁿ bo̍k-hoē-chiá chiu-uî ê éng-hióng, chiū tām-po̍h oē chai. Chóng-sī it-poaⁿ ê sìn-tô͘ ia̍h-sī siāng-khoán. Ū chi̍t khoán ê sìn-chiá, sui-bóng chin hó-gia̍h, nā-sī uī-tio̍h thian-kok, á-sī uī-tio̍h chû-siān ê sū-gia̍p chin kek-sǹg, the̍h boē chhut; m̄-kú nā-sī uī-tio̍h ka-kī siáu-thé ê khoài-lo̍k, koh khah choē, to káⁿ ēng. Chit téng-hō ê sìn-tô͘ kap sian-ti só͘ kóng hit khoán, ēng chhuì-tûn-phê teh pài Siōng-tè ê lâng siāng-khoán. Choè sìn-tô͘ ê lâng m̄-thang m̄ kéng-séng lah. Nā uī-tio̍h kong-ek sū, tio̍h ta̍k lâng só͘ tuì Chú siū ê hūn-liōng lâi chhut-la̍t chiah hó.",http://pojbh.lib.ntnu.edu.tw/script/artical-12644.htm,decode error
"交通的發達
(T.Th.Ts.)
1933.08  581卷p.9
以上是陸上機關的解說，今愛代先講起水上的交通，向望後來有機會通講起陸上交通史(交通史)。
水上交通機關第一重要的就是船(舟)。原始時代的人看柴咧浮，樹葉咧流，才想出造船的法度，逐所在差不多攏siāng這款的傳說。予物浮佇水面來載物載人，這是近佇自然運搬的法度，所以人類文化極早的時代，已經有發明造船的法度。對考古學(考古學) 的先生所揣出--的，以及看現時文化程度，極低的民族所用的船，就知彼時代所做的船，佮現代的船大大無相同。
起頭扑算是用幾仔枝的圓柴，用藤仔縛做伙，絞做柴棑仔。現在佇支那洞庭湖、陽子江，也有大柴棑。佇咱台灣，溪門窄細，溪水也是真淺，所以利用麻竹管絞做溪棑，咧載貨物，淡水溪有這號的實例。也有用竹棑去沿海討掠，這號竹棑紲做相送的路用。佇南 A-bí-lī-ka Pì-lō͘國Ti-ti ka-ka湖(L. Titicaca)，有用草做船。明朝的時Chhek-kè-kong有用柴做船。差不多8000年前埃及人，就用蘆竹仔造船，用瀝青來抹，予水袂得入船內。台灣南洋其他濟濟所在用獨木船(獨木舟)，是規塊的圓柴，挖空做船。遮的是佇溪、江、湖，抑是平風靜湧的所在的交通機關。
猶太國的北爿，有Hui-lī-nî-ki國，後面是Lī-pa-loán山，頭前是地中海，土地窄勢，農業無法達，所以各面向海面發展。採取Lī-pa-loán山的柴料來造船，用地中海做in活動的舞台。四千年前，in的船出地中海，入大西洋，南到Ka-ná-lī-tó(Ie Canary)，北到英國海墘。對按呢Chhui-lô，Se-tùn兩个城真鬧熱，做彼時代生理的中心點。彼時的船是用人的氣力咧划槳，用帆做補助機關。到希利尼，羅馬時代的船，嶄然大隻，有的有200尺長，用幾仔百人咧輪流划，速力有限，交通猶是無安全。總是已經對內陸水路的交通，進步到沿海的交通。
一千年前，蹛佇Au-lô-pa Su-kau-jī-ná-bí-iá半島(P.Scandinavia) 的人(Norman)：In的事業是做海賊，所以in真gáu駛船，in 的船有夠北A-bí-lī-ka 的綠島(Greenlang)，也有夠加拿大的東北岸。In的文化真低，無字無墨，對按呢無留記錄，人攏毋知詳細。漢朝桓帝的時代，羅馬已經佔領波斯坐船來到安南的東京，對按呢羅馬佮漢朝有開交通的路。
    明朝第三代的皇帝成祖萬曆君，有差太監鄭和，chhoā兵討伐南洋遮的海嶼，差不多有夠亞非利加的東岸。這个時陣攏是用帆佮划槳，船也細隻，不過這是中國人明朝時代破天荒的事(小說三寶下西洋就是記這層事)","Kau-thong ê Hoat-tat
(T. Th. Ts.)
1933.08  581 Koàn  p.9
    Í-siōng sī lio̍k-siōng ki-koan ê khài-soat, taⁿ ài tāi-seng kóng-khí chuí-siōng ê kau-thong, ǹg-bāng āu-lâi ū ki-hoē thang kóng-khí lio̍k-siōng kau-thong-sú(交通史).
    Chuí-siōng kau-thong ki-koan tē-it tiōng-iàu ê chiū-sī chûn(舟). Goân-sí sî-tāi ê lâng khoàⁿ chhâ teh phû,chhiū-hio̍h teh lâu, chiah siūⁿ-chhut chō chûn ê hoat-tō͘, ta̍k só͘-chāi chha-put-to lóng siāng chit khoán ê thoân-soat. Hō͘ mi̍h phû tī chuí-bīn lâi chài mi̍h chài lâng, che sī kīn tī chū-jiân ūn-poaⁿ ê hoat-tō͘, só͘-í jîn-luī bûn-hoà ke̍k chá ê sî-tāi, í-keng ū hoat-bêng chō chûn ê hoat-tō͘. Tuì khó-kó͘-ha̍k(考古學) ê sian-seⁿ só͘ chhoē-chhut--ê, í-ki̍p khoàⁿ hiān-sî bûn-hoà thêng-tō͘, ke̍k kē ê bîn-cho̍k só͘ ēng ê chûn, chiū chai hit sî-tāi só͘ chò ê chûn, kap hiān-tāi ê chûn toā-toā bô sio-tâng.
    Khí-thâu phah-sǹg sī ēng-kuí-nā ki ê îⁿ-chhâ, ēng tîn-á pa̍k chò-hoé, ká chò chhâ-pâi-á. Hiān-chāi tī Chi-ná Tōng-têng-ô͘, Iông-chú-kang, iā ū toā chhâ-pâi. Tī lán Tâi-oân, khe-mn̂g e̍h-sè,khe-chuí iā sī chin chhián, só͘-í lī-ēng moâ-tek-kóng ká chò khe-pâi, teh chài hoè-mi̍h, Tâm-chuí-khe ū chit hō ê si̍t-lē.  iā ū ēng tek-pâi khì iân-hái thó-lia̍h, chit hō tek-pâi soà chò sio-sàng ê lō͘-ēng. Tī Lâm A-bí-lī-ka Pì-lō͘ kok Ti-ti ka-ka-ô͘(L.Titicaca), ū ēng chháu chò chûn. Bêng-tiâu ê sî Chhek-kè-kong ū ēng chhâ chò chûn. Chha-put-to 8000 nî chêng Ai-ki̍p-lâng,chiū ēng lô͘-tek-á chō chûn, ēng le̍k-chheng lâi boah, hō͘ chuí bē tit ji̍p chûn-lāi. Tâi-oân Lâm-iûⁿ kî-thaⁿ chē-chē só͘-chāi ēng to̍k-bo̍k chûn(獨木舟), sī kui tè ê îⁿ-chhâ, ó͘ khang chò chûn. Chiah-ê sī tī khe, kang, ô͘, á-sī pêng-hong chēng-éng ê só͘-chāi ê kau-thong ki-koan.
    Iû-thài kok ê pak-pêng, ū Hui-lī-nî-ki kok, āu-bīn sī Lī-pa-loán soaⁿ, thâu-chêng sī Tē-tiong-hái, thó͘-tē e̍h-sè, lông-gia̍p bô hoat-tat, só͘-í kok-bīn ǹg hái-bīn hoat-tián. Chhái-chhú Lī-pa-loán soaⁿ ê chhâ-liāu lâi chō chûn, ēng Tē-tiong hái chò in oa̍h-tāng ê bú-tâi.Sì chheng nî chêng, in ê chûn chhut Tē-tiong hái, ji̍p Toā sai-iûⁿ, lâm kàu Ka-ná-lī-tó(Ie Canary), pak kàu Eng-kok hái-kîⁿ. Tuì án-ni Chhui-lô, Se-tùn nn̄g ê siâⁿ chin lāu-jia̍t, chò hit sî-tāi seng-lí ê tiong-sim tiám. Hit-sî ê chûn sī ēng lâng ê khuì-la̍t teh kò-chiúⁿ, ēng phâng chò pó͘-chō͘ ki-koan. Kàu Hi-lī-nî, Lô-má sî-tāi ê chûn,chám-jiân toā chiah, ū-ê ū 200 chhioh tn̂g,ēng kuí-nā pah lâng teh lûn-liû kò,sok-le̍k iú-hān, kau-thong iáu sī bô an-choân. Chóng-sī í-keng tuì lāi-lio̍k chuí-lō͘ ê kau-thong, chìn-pō͘ kàu iân-hái ê kau-thong.
    Chi̍t chheng nî chêng, toà tī Au-lô-pa Su-kau-jī-ná-bí-iá poàⁿ-tó (P.Scandinavia) ê lâng (Norman):In ê sū-gia̍p sī chò hái-chhat, só͘-í in chin gáu sái chûn, in ê chûn ū kàu Pak A-bí-lī-ka ê Le̍k-tó(Greenlang), iā ū kàu Ka-ná-tāi ê tang-pak-hoāⁿ. In ê bûn-hoà chin kē,bô jī bô ba̍k, tuì án-ni bô lâu kì-lio̍k, lâng lóng m̄-chai siōng-sè.Hàn-tiâu Hoân-tè ê sî-tāi,Lô-má í-keng chiàm-niá Pho-su chē chûn lâi kàu An-lâm ê Tang-kiaⁿ, tuì án-ni Lô-má kap Hàn-tiâu ū khui kau-thong ê lō͘.
    Bêng-tiâu tē 3 tāi ê Hông-tè Sêng-chó͘ Bān-le̍k kun, ū chhe thài-kàm Tēⁿ Hô, chhoā peng thó-hoat Lâm-iûⁿ chiah ê hái-sū, chha-put-to ū kàu A-hui-lī-ka ê tang hoāⁿ. Chit ê sî-chūn lóng sī ēng phâng kap kò-chiúⁿ, chûn iā sè-chiah, put-kò che sī Tiong-kok lâng Bêng-tiâu sî-tāi phò-thian-hong ê sū(Siáu-soat Sam-pó hā Se-iûⁿ Chiū-sī kì chit chân sū)",http://pojbh.lib.ntnu.edu.tw/script/artical-4762.htm,decode error
"新約書序說
梁秀德
1933.12(585卷) p.11-12
第 5 章 : 新約書的原文
(接 8 月 號 第 12 面)
佇初代的基督教徒是不止sàn-hiong，所以若欲買羊皮紙來寫,是不止貴；對按呢 照看較濟是用俗俗的埃及紙。照所講，到佇第3世紀起，才用羊皮紙，這也是有因端。頭一項，是因為到第3世紀，一般的新約書差不多欲完成；所以有掠做要緊，愛欲通永久保存的觀念，就想著用較會通保存久久的紙。
佇第4世紀的聖冊學者Iâ-lō ( Jerome)的時代，有驚了Kai-sat-lī-a的圖書館，所有用埃及紙來寫的文獻予火燒去；所以有換寫佇羊皮紙。也閣A.D.331年，Kong-sū-tàn-teng皇帝為著伊的Kong-sū-tàn-teng-pó的逐教會，有特別共kai-sat-lī-a的監督Iû-se-bí講，著精製50本的羊皮紙的聖冊。對這个形勢來看，對第3世紀了後，埃及紙的文獻有漸漸少，也羊皮紙有漸漸濟。所以若欲揣對第4世紀以後，所有保存到佇今仔日的埃及紙寫本，通親像今仔日的印刷術遐發達，所以攏是用筆來寫--的，有濟濟的敬虔的信徒無嫌時間的長，筆寫的艱苦，熱心來寫，留到今仔日予咱通得著，這實在著感謝無煞。
    今愛將新約書的的寫本做重要--的幾仔款，寫佇下底予大家通做參考：─
    1. Se-nái寫本(Codex Sinaiticus)。這本的記號，是用希伯來字的「A-le̍k-hu」彼字做號。這本寫本，是德國人Tischendorf博士佇A.D.1859年，佇Se-nái山的Ka-tē-lī-ná修道院發見--著。佇1844年，這个博士有去蹛佇遐。有一日佇字紙人看著有舊的物，斟酌細查才知是舊約書的希臘話的寫本。研究了，知是第4世紀的物。所得著的是歷代誌錄，Iâ-lī-bí、Í-sū-la̍t、Nî-hi-bí，這个斷片有43張。佇1853年閣去遐；總是攏無所得著。到1859年閣去，這个第3逝才發見著埃及的信徒的幫贊，通買收這本貴重的文獻，有將這本送Lō͘-se-a的皇帝。現今保存佇レニングラフド的博物館。這本冊，有人扑算起頭敢是保存佇Kai-sat-li-a的圖書館，因為古代基督教的學問的中心地，是Kai-sat-li-a的圖書館，因為古代基督教的學問的中心地，是Kai-sat-li-a，Iâ-lô͘-sat-léng，亞力山大這3位。這間Kai-sat-li-a的圖書館，佇A.D.630年，有予阿拉伯人毀壞--去。檢采彼時對Kai-sat-li-a欲逃走的信徒，紮這本冊走去西奈山。所以到佇遐發見--著，才號彼个名。這本冊攏是用大字體來寫--的。照Tischendorf所講，有4个人的筆跡佇咧，顯明有4个人共同寫--的。這本是基督教文獻中第一寶貝，閣是第一古的寫本。
    2。亞力山大寫本(Codex Alexandrinux)。這本的記號是用「A」做號。是下佇英國的博物館，屬佇第5世紀的物。內面新約書以外有加羅馬的Kek-liû-bián 佮第2 Kek-liû-bián的批佇彼--裡。攏是用大字體來寫--的。佇1628年，予Kong-sū-tàn-teng 堡的cheng-chèng Ki-ní，Lū-ka提去送英國皇帝Cha-lí-su第一世做記念；所以才會下佇倫敦的英國博物館。
    3.Bā-tí-kan寫本(Codex Vaticanus)。這本的記號，是用「B」做號。發見者攏毋知是甚物人，是簡若倚佇15世紀中半的時，Bā-tí-kan圖書館創設以來，就下佇彼內面。照研究，知是佮西奈寫本倚佇siāng時，抑是慢幾仔年若定。照Tischendorf博士講，這本冊是佮寫西奈寫本彼4个人，中間一人的筆跡相同。這个羊皮紙比西奈--的，較上品。起頭無甚物人知彼个價值。捌予拿破崙皇帝搶去法國；總是彼時有予法國的學者Hug kàm-tēng-tio̍h彼个價值到佗位；所以後來有閣提來下佇Bā-tí-kan圖書館。濟濟學者愛去研究，若是館主毋准。Tischendorf佇1866年，有去遐講究30點鐘久。後來館主看伊的熱誠，紲毋予伊閣看。總是好佳哉，到尾有閣准伊看42點鐘久，才小可通得彼个大概。Westcott佮Hort有將這本寫本做地基編輯彼本「Westcott and Xort Text。」這本寫本幾仔卷，就是牧會的批佮啟示錄攏無，扑算敢是因為歹--去，紲落無--去。
    4. Í-hoat-liân寫本(Codex Eqhraemi)。這本的記號是用「C」做號。現時是下佇巴黎的國立美術館。是屬佇第5世紀的物。總是真可惜，這本冊佇第12世紀，毋知啥物人將遐的字共伊漆予伊無明，也才寫敘利亞的教父 Í-hoat-liân的說教佇彼--裡。好佳哉有用藥仔予遐的原底的字明--起來。屬佇這款的寫本，號做再筆寫本(Palimpsest)。古早的羊皮紙真貴；所以穩當是想廢物利用，才有將寫了的冊閣寫字佇彼頂面。這本的字體，大概佮亞力山大彼本相同，是重要的寫本。
(後號才閣接)","Sin-iok-su Sū-soat
Niû Siù-tek
1933.12  585Koàn p.11-12
Tē 5 chiuⁿ : Sin-iok-su ê goân-bûn
(Chiap 8 goe̍h hō tē 12 bīn)
Tī chho͘-tāi ê Ki-tok-kàu-tô͘ sī put-chí sàn-hiong, só͘-í nā beh bé iûⁿ-phoê-choá lâi siá, sī put-chí kuì ; tuì án-ni chiàu-khoàⁿ khah-chē sī ēng sio̍k-sio̍k ê Ai-ki̍p choá. Chiàu só͘ kóng, Kàu tī tē 3 sè-kí khí, chiah ēng iûⁿ-phoê-choá, che iā-sī ū in-toaⁿ. Thâu-chi̍t hāng, sī in-uī kàu tē 3 sè-kí, it-poaⁿ ê Sin-iok su chha-put-to beh oân-chiâⁿ ; só͘-í ū lia̍h-chò iàu-kín, ài beh thang éng-kiú pó-chûn ê koan-liām, chiū siūⁿ-tio̍h ēng khah ē thang pó-chûn kú-kú ê choá.
    Tī tē 4 sè-kí ê Sèng-chheh ha̍k-chiá Iâ-lō ( Jerome) ê sî-tāi, ū kiaⁿ-liáu Kai-sat-lī-a ê tô͘-su-koán, só͘ ū ēng Ai-ki̍p choá lâi siá ê bûn-hiàn hō͘ hoé sio--khì ; só͘-í ū oāⁿ-siá tī iûⁿ-phoê-choá. iā koh A.D. 331 nî, Kong-sū-tàn-teng hông-tè uī-tio̍h i ê Kong-sū-tàn-teng-pó ê ta̍k kàu-hoē, ū te̍k-pia̍t kā kai-sat-lī-a ê Kam-tok Iû-se-bí kóng, Tio̍h cheng-chè 50 pún ê iûⁿ-phoê choá ê Sèng chheh. Tuì chit ê hêng-sè lâi khoàⁿ, tuì tē 3 sè-kí liáu-āu, Ai-kip choá ê bûn-hiàn ū chiām-chiām chió, iā iûⁿ-phoê choá ū chiām-chiām chē. Só͘-í nā beh chhoē tuì tē 4 sè-kí í-āu, só͘ ū pó-chûn kàu tī kin-á-ji̍t ê Ai-ki̍p choá siá-pún, thang chhin-chhiūⁿ kin-á-ji̍t ê ìn-soat-su̍t hiah hoat-ta̍t, só͘-í lóng sī ēng pit lâi siá--ê, ū chē-chē ê kèng-khiân ê sìn-tô͘ bô hiâm sî-kan ê tn̂g, pit siá ê kan-khó͘ , jia̍t-sim lâi siá, lâu kàu kin-á-ji̍t hō͘ lán thang tit-tio̍h, che si̍t-chāi tio̍h kám-siā bô soah.
    Taⁿ ài chiong Sin-iok-su ê siá-pún choè tiōng-iàu--ê kuí-nā khoán, siá tī ē-té hō͘ tāi-ke thang chò chham-khó :---
    1. Se-nái Siá-pún (Codex Sinaiticus).Chit-pún ê kì-hō, sī ēng Hi-pek-lâi-jī ê ‘' A-le̍k-hu'' hit jī chò hō. Chit-pún siá-pún, sī Tek-kok lâng Tischendorf Phok-sū tī A.D. 1859 nî , tī Se-nái-soaⁿ ê Ka-tē-lī-ná Siu-tō-īⁿ hoat-kiàn--tio̍h. Tī 1844 nî, chit ê phok-sū ū khì toà tī-hia. Ū chi̍t-ji̍t tī jī-choá-lâng khoàⁿ-tio̍h ū kū ê mi̍h, chim-chiok sè-cha chiah chai sī Ku-iok-su ê Hi-lia̍p-oē ê siá-pún. Gián-kiù liáu, chai sī tē 4 sè-kí ê mi̍h. Só͘ tit-tio̍h ê sī Le̍k-tāi chì-lio̍k, Iâ-lī-bí, Í-sū-la̍t, Nî-hi-bí, chit ê toān-phìⁿ ū 43 tiuⁿ. Tī 1853 nî koh khì hia; chóng-sī lóng bô só͘ tit-tio̍h . Kàu 1859 nî koh khì, chit ê tē 3 choā chiah hoat-kiàn-tio̍h Ai-ki̍p ê sìn-tô͘ ê pang-chān, thang bé-siu chit-pún kuì-tiōng ê bûn-hiàn, ū chiong chit-pún sàng Lō͘-se-a ê hông-tè. Hiān-kim pó-chûn tī レニングラフドê Phok-bu̍t-koán. Chit-pún chheh, ū lâng phah-sǹg khí-thâu káⁿ-sī pó-chûn tī Kai-sat-li-a ê tô͘-su-koán, in-uī kó͘-tāi Ki-tok-kàu ê ha̍k-būn ê tiong-sim tē, sī Kai-sat-lī-a ê tô͘-su-koán, in-uī kó͘-tāi Ki-tok-kàu ê ha̍k-būn ê tiong-sim tē, sī Kai-sat-lī-a, Iâ-lô͘-sat-léng, A-le̍k-san-tāi chit 3 uī. Chit keng Kai-sat-lī-á ê tô͘-su-koán, tī A.D. 630 nî, ū hō͘ A-lat-pek lâng huí-hoāi--khì. Kiám-chhái hit-sî tuì Kai-sat-lī-a beh tô-cháu ê sìn-tô͘, chah chit-pún chheh cháu-khì Se-nái-soaⁿ. Só͘-í kàu tī-hia hoat-kiàn--tio̍h, chiah hō hit ê miâ. Chit-pún chheh lóng-sī ēng toā-jī-thé lâi siá--ê. Chiàu Tischendorf só͘ kóng, ū 4 ê lâng ê pit-chek tī-teh, hián-bêng ū 4 ê lâng kiōng-tông siá--ê. Chit-pún sī Ki-tok-kàu bûn-hiàn tiong tē-it pó-poè, koh sī tē-it kó͘ ê siá-pún.
    2. A-le̍k-san-tāi Siá-pún (Codex Alexandrinux).  Chit-pún ê kì-hō sī ēng ‘'A'' chò hō. Sī hē tī Eng-kok ê Phok-bu̍t-koán, sio̍k tī tē 5 sè-kí ê mi̍h. Lāi-bīn Sin-iok-su í-goā ū ke Lô-má ê Kek-liû-bián kap tē 2 Kek-liû-bián ê phoe tī hit--nih. Lóng-sī ēng toā-jī-thé lâi siá--ê. Tī 1628 nî, hō͘ Kong-sū-tàn-teng-pó ê cheng-chèng Ki-ní, Lū-ka the̍h khì sàng Eng-kok hông-tè Cha-lí-su tē-it sè chò kì-liām ; só͘-í chiah ē hē tī Lûn-tun ê Eng-kok Phok-bu̍t-koán.
    3. Bā-tí-kan Siá-pún (Codex Vaticanus). Chit-pún ê kì-hō, sī ēng ‘'B'' chò hō.  Hoat-kiàn-chiá lóng m̄-chai sī sím-mi̍h lâng, sī kan-ta oá tī 15 sè-kí tiong-poàⁿ ê sî, Bā-tí-kan tô͘-su-koán chhòng-siat í-lâi, chiū hē tī hit lāi-bīn. Chiàu gián-kiù, chai sī kap Se-nái siá-pún oá tī siāng-sî, á-sī bān kuí-nā nî nā-tiāⁿ. Chiàu Tischendorf Phok-sū kóng, Chit-pún chheh sī kap siá Se-nái siá-pún hit 4 ê lâng, tiong-kan chi̍t lâng ê pit-chek sio-tâng. Chit ê iûⁿ-phoê choá pí Se-nái--ê, khah siōng-phín. Khí-thâu bô sím-mi̍h lâng chai hit ê kè-ta̍t. Bat hō͘ Ná-pho-lûn hông-tè-chhiúⁿ-khì Hoat-kok ; chóng-sī hit-sî ū hō͘ Hoat-kok ê ha̍k-chiá Hug kàm-tēng-tio̍h hit ê kè-ta̍t kàu tó-uī; só͘-í āu-lâi ū koh the̍h lâi hē tī Bā-tí-kan tô͘-su-koán.  Chē-chē ha̍k-chiá ài khì gián-kiù, nā-sī koán-chú m̄-chún. Tischendorf tī 1866 nî , ū khì hia káng-kiù 30 tiám-cheng kú. āu-lâi koán-chú khoàⁿ i ê jia̍t-sêng, soà m̄ hō͘ i koh khoàⁿ. Chóng-sī hó kai-chài, kàu-boé ū koh chún i khoàⁿ 42 tiám cheng-kú, chiah sió-khoá thang tit hit ê tāi-khài.  Westcott kap Hort ū chiong chit-pún siá-pún chò tē-ki phian-chhip hit-pún ‘'Westcott and Xort Text.'' Chit-pún siá-pún kuí-nā koàn, chiū-sī Bo̍k-hoē ê phoe kap Khé-sī-lio̍k lóng bô, phah-sǹg káⁿ-sī in-uī pháiⁿ--khì, soà lak bô--khì.
    4.  Í-hoat-liân Siá-pún (Codex Eqhraemi). Chit-pún ê kì-hō sī ēng ‘' C ‘' chò hō. Hiān-sî sī hē tī Pa-lí ê Kok-li̍p Bí-su̍t-koán.  Sī sio̍k tī tē 5 sè-kí ê mi̍h. Chóng-sī chin khó-sioh, chit-pún chheh tī tē 12 sè-kí, m̄-chai sím-mi̍h lâng chiong hiah ê jī kā i chhat hō͘ i bô bêng, iā chiah siá Sū-lī-a ê Kàu-hū Í-hoat-liân ê soat-kàu tī hit--nih. Hó kai-chài ū ēng io̍h-á hō͘ hiah ê goân-té ê jī bêng--khí-lâi. Sio̍k tī chit-khoán ê siá-pún, hō-chò Chài-pit siá-pún (Palimpsest). Kó͘-chá ê iûⁿ-phoê choá chin kuì; só͘-í ún-tàng sī siūⁿ hoè-mi̍h lī-iōng, chiah ū chiong siá liáu ê chheh koh siá-jī tī hit téng-bīn.  Chit-pún ê jī-thé, tāi-khài kap A-le̍k-san-tāi hit-pún sio-tâng, sī tiōng-iàu ê siá-pún.
(āu-hō chiah koh chiap)",http://pojbh.lib.ntnu.edu.tw/script/artical-4830.htm,decode error
"紀念Sū-poē-ní-chin
(偕叡廉)
1934.6，no.591，pp.26
Sū-poē-ní-chin牧師佇100年前出世佇英國。因為伊真大利益佇基督教，所以佇今年中，佇濟濟所在欲開追悼會來數念伊。
  Sū-poē-ní-chin牧師，毋若是大才情佮熱心的信徒，若是論說教佮口才，佇這1000年中，無幾人佮伊會比得。伊的口才實在予人話感服得。
  四十年前伊予上主揀召，若是伊的工到佇今仔日猶未煞。歷過這40年，咱猶久話聽伊的聲。有人講伊的說教的力，予通世間搖choah。
伊19歲，就予倫敦教會請做牧師。拍算通世間無幾人19歲做牧師；也毋若做牧師來徛佇細細的教會，伊所牧會的教會也是非常大。
  閣無偌久伊的拜堂傷細間，也倫敦市也無別間拄好的所在通予伊的會友坐。不得已建築新的禮拜堂，夠額大通容允得6000人。彼時Sū-poē-ní-chin牧師是20外歲若定。伊做這間拜堂的牧師30外年久，掖佇這30外年的中間，每禮拜伊的拜堂予人坐到無位。百萬，千萬人去聽伊的道理。聽--的來信，來認基督做in的救主，實在是算袂了。
  伊的聲音旺，閣響亮，伊的口才非常好，伊的形容大大感激人，伊的道理那親像聖旨，Sū-pa-chin牧師若teh說教，人聽袂倦。
伊毋若gâu說教，伊也gâu著冊。伊所欲傳的道理，攏有斟酌寫；也逐禮拜伊所傳的道理攏有落佇新聞。所以雖罔伊死了25年久，每禮拜佇新聞裏也有通讀伊所傳寶貝的道理。頭尾有落3,583擺佇新聞裡。所袂的數額，就是一億5000萬張。毋若佇英國，就佇萬國人也是愛讀伊所傳--的。通講，對使徒的時代到今仔日，猶未有人的道理宣傳到赫闊。
  猶久Sū-poē-ní-chin的學問毋是偌深。伊毋捌入大學，也無學士。雖然人稱呼伊做牧師，伊毋捌受著按手做正式的牧師。
佇伊的時代，佇基督教中減采伊的勢力是第一大，伊的道理傳第一闊。雖然到佇今仔日，也是濟濟人愛讀伊所傳的道理。佇西洋有人袂得拄好，袂得通去禮拜；這款的人常常佇厝內讀伊所傳的道理。有人做家庭禮拜，攏是愛讀伊的好教示。
伊到極愛傳予艱苦人聽。伊所對重的題目，就是上帝的疼，對耶穌基督。伊信聖經是上帝所啟示--的。伊的性質是謙卑，伊的地位是真懸。對保羅的時代到今仔日，無人傳基督的福音比伊較闊。","Kì-liām Sū-poē-ní-chin
(Kai Joē-liâm)
1934. 6, no. 591, pp. 26
  Sū-poē-ní-chin Bo̍k-su tī 100 nî chêng chhut-sì tī Eng-kok. In-uī i chin toā lī-ek tī Ki-tok-kàu, só͘-í tī kin-nî-tiong, tī choē-choē só͘-chāi beh khui Tui-tō-hoē lâi siàu-liām i.
  Sū-poē-ní-chin Bo̍k-su, m̄-nā sī toā châi-chêng kap jia̍t-sim ê sìn-tô͘, nā-sī lūn soat-kàu kap kháu-châi, tī chit 1000 nî tiong, bô kuí lâng kap i oē pí-tit. I ê kháu-châi si̍t-chāi hō͘ lâng oē kám-ho̍k-tit.
  Sì-cha̍p nî chêng i hō͘ Siōng-chú kéng-tiàu, nā-sī i ê kang kàu tī kin-á-ji̍t iáu-bē soah. Le̍k-kè chit 40 nî, lán iáu-kú oē thiaⁿ i ê siaⁿ. Ū lâng kóng i ê soat-kàu ê la̍t, hō͘ thong sè-kan iô-choah.
  I 19 hè, chiū hō͘ Lûn-tun Kàu-hoē chhiáⁿ choè bo̍k-su. Phah-sǹg thong sè-kan bô kuí lâng 19 hè choè bo̍k-su; iā m̄-nā choè bo̍k-su lâi khiā tī soè-soè ê kàu-hoē, i só͘ bo̍k-hoē ê kàu-hoē iā sī hui-siông toā.
  Koh bô loā-kú i ê pài-tn̂g siuⁿ soè-keng, iā Lûn-tun-chhī iā bô pa̍t keng tú-hó ê só͘-chāi thang hō͘ i ê hoē-iú chē. Put-tek-í kiàn-tiok sin ê lé-pài-tng, kàu-gia̍h toā thang iông-ún-tit 6000 lâng. Hit-sî Sū-poē-ní-chin Bo̍k-su sī 20 goā hè nā-tiāⁿ. I choè chit keng pài-tn̂g ê bo̍k-su 30 goā nî kú, iā tī chit 30 goā nî ê tiong-kan, muí lé-pài i ê pài-tn̂g hō͘ lâng chē kàu bô uī. Pah-bān, chheng-bān lâng khì thiaⁿ i ê tō-lí. Thiaⁿ--ê lâi sìn, lâi jīn Ki-tok choè in ê Kiù-chú, si̍t-chāi sī sǹg-boē-liáu.
  I ê siaⁿ-im ōng, koh hiáng-liāng, i ê kháu-châi hui-siông hó, i ê hêng-iông toā-toā kám-kek lâng, i ê tō-lí ná chhin-chhiūⁿ sèng-chí, Sū-pa-chin Bo̍k-su nā teh soat-kàu, lâng thiaⁿ boē siān.
  I m̄-nā gâu soat-kàu, i iā gâu tù-chheh. I só͘ beh thoân ê tō-lí, lóng ū chim-chiok siá; iā ta̍k lé-pài i só͘ thoân ê tō-lí lóng ū lo̍h tī sin-bûn. Só͘-í sui-bóng i sí-liáu 25 nî kú, muí lé-pài tī sin-bûn-ni̍h iā ū thang tha̍k i só͘ thoân pó-poè ê tō-lí. Thâu-bé ū lo̍h 3,583 pái tī sin-bûn-nih. Só͘ boē ê sò͘-gia̍h, chiū-sī chi̍t ek 5000 bān tiuⁿ. M̄-nā tī Eng-kok, chiū tī bān-kok lâng iā-sī ài tha̍k i só͘ thoân--ê. Thang kóng, tuì Sù-tô͘ ê sî-tāi kàu kin-á-ji̍t, iáu-bē ū lâng ê tō-lí soan-thoân kàu hiah khoah.
  iáu-kú Sū-poē-ní-chin ê ha̍k-būn m̄-sī loā chhim. I m̄-bat ji̍p tāi-ha̍k, iā bô ha̍k-sū. Sui-jiân aln̂g chheng-ho͘ i choè bo̍k-su, i m̄-bat siū-tio̍h àn-chhiú choè chèng-sek ê bo̍k-su.
  Tī i ê sî-tāi, tī Ki-tok-kàu tiong kiám-chhái i ê sè-le̍k sī tē-it toā, i ê tō-lí thoân tē-it khoah. Sui-jiân kàu tī kin-á-ji̍t, iā sī choē-choē lâng ài tha̍k i só͘ thoân ê tō-lí. Tī Se-iûⁿ ū lâng boē tit tú-hó, boē tit thang khì lé-pài; chit khoán ê lâng siông-siông tī chhù-lāi tha̍k i só͘ thoân ê tō-lí. Ū lang choè ka-têng lé-pài, lóng is7 ài tha̍k i ê hó kà-sī.
  I kàu-ke̍k ài thoân hō͘ kan-khó͘ lang thiaⁿ. I só͘ tuì-tiōng ê toê-ba̍k, chiū-sī Siōng-tè ê thiàⁿ, tuì Iâ-so͘ Ki-tok. I sìn Sèng-keng sī Siōng-tè só͘ khé-sī--ê. I ê sèng-chit sī khiam-pi, i ê tē-uī sī chin koân. Tuì Pó-lô ê sî-tāi kàu kin-á-ji̍t, bô lâng thoân Ki-tok ê Hok-im pí i khah khoah.",http://pojbh.lib.ntnu.edu.tw/script/artical-4944.htm,decode error
"舊約書序說
1934.06  591卷  p.7-8
(陳金然)
[接紲5月號的第10面「聖經」彼篇。彼篇「聖經」是欲做這个序說的頭序]。
I. 舊約書的話語
舊約書的母胎自然是希伯來(以色列)民族，所以in的話叫做希伯來話，到耶穌以前人猶咧用；總是後來是做學者研究的對象nā-tiāⁿ。現今Pa-le̍k-su-thèng所有咧用的「新希伯來話，」自然佮這有多少各樣。論這款話，亞述人共號做「西國的話」，聖冊記者自稱做「迦南的腔口」(賽18：18)，抑是「猶大的話」(II王18：26，28；尼13：24)。總是拉比是稱伊做「聖語」(Targum是「經語」經學士的話，律法的話」)。若是Pa-le̍k-su-thèng的拉比，猶原號伊做希伯來話；講希利尼話的猶太人，嘛是稱伊做希伯來話。對按呢，彼霎以後的猶太人，抑是受in的影響的基督教的學者，攏稱這个做「聖的話語。」
Taⁿ舊約書自然是用希伯來話寫--的；總是下面這站是用後代的亞蘭話 (Aramaic)。
(1)耶利米10：11。(2)但以理2：4-7：28。(3) Í-sū-lat 4：8-6：18，7：12-26。
咱若愛知希伯來話是甚物，著有in的母民族閃人種的話，的智識。「閃」創9：18，是挪亞的大囝，世界三大人種的祖(創9：19，10：1，21)。原來創10章的人種分佈，毋是人種的--的，是根據記者當時的文化的，政治的狀態；所以袂通做話語的標準；總是A. D. 1781 A. L. Schloezer有總稱希伯來，亞蘭，阿拉伯，A-lí-si-ní-a做「閃。」後來Eichhorn有用這个做專門用語。Taⁿ來看閃語的分類。
I. 東部閃語。
 1. 巴比倫語。2. 亞述語。
II.西部閃語。
 1.西北部閃語。
  a) 亞蘭語：(1)東亞蘭語。
              (2)西部亞蘭語。
  b)迦南語：(1)古代迦南語。
              (2)希伯來語。
2.西南部閃語。
 a)北部阿拉伯語。
 b)南部阿拉伯語。
 c) Ai-thê-o-pek語。
其中阿拉伯語通講第一近原始的的閃語，因為阿拉伯人比其餘的兄弟較慢受著周圍各樣的文化的影響，才會通保存in的純粹的話語，所以別支派的文法，抑是意思袂明的時，著對in的話語來斟酌。
原來希伯來語源有2說。
1. 對希伯(創10：21，24，25)來--的；對伊的囝法勒的時，囝孫就分開。若是按呢，就「希伯來」的名彼个意義比以色列民族較闊。
2. 這个名是對「過河」來--的，是講以色列的祖是對Pek-lat河，抑是約旦河彼爿過來--的，70人譯 (LXX)的譯者，有趁這个見解，譯做「對彼爿過來--的。」若斟酌聖經就知，這个名是異邦的人共 in號--的，in家己無咧用(創14：13，39：17；出1：19；I撒4：6)。
按呢通講這號話，是迦南地方眾民族的話語；對舊約以外的古石碑「摩押的碑文」(Moabite stone)也通證明這个事實。這个碑文所有的話語，佮舊約的話語大同小異。對按呢來看，這號話，毋但摩押咧用，就附近的亞捫，以東也咧用。
總是B. C. 586，巴比倫王尼布甲尼撒來滅耶路撒冷彼時，上流階級的人攏受掠去巴比倫。了後希伯來話，紲漸漸無用，到尾紲袂記得，大家攏用亞蘭語。後來連猶太本地的人也紲咧用Aramaic；總是Ben Sirach 「智慧的冊」倚佇B. C. 200，猶過用希伯來文寫，所以猶太本地是較慢才用Aramaic是明。
主耶穌的時代，一般攏是用Aramaic，用希伯來語-的是少數，連耶穌佇十字架頂，都是用Aramaic來講，「Í-lī，Í-lī lia̍p-má sat-po̍k tāi-nî」(Khó 15：34)。當時佇猶太本地的會堂所用的聖經，有部分紲著譯做Aramaic。這款的譯，漸漸成做一定的形式，紲成做Targum。這个Aramaic的勢力，到主後7世紀，回回教來佔東方眾國才煞。因為Aramaic遐盛行，所以當時穩當有人用Aramaic來記主耶穌的言行，這是做咱的福音傳的史料 (這較關係新約的問題)，按呢希伯來話，不知不覺的中間變做死話；暫時久人無咧致意，到主後7世紀，才有猶太人對阿拉伯的語學者來研究希伯來語；到8世紀Der Gon Saadja才有寫希伯來的文典。
若是基督教的人欲學希伯來語，除起對猶太人以外無路；總是Hieronimus用偌濟的苦心來研究，雖然有淡薄的希伯來的文典，毋過攏是用希伯來語寫--的，所以若無實在捌的人就無路。到宗教改革時代，才有基督徒的希伯來語入-文」佇A. D. 1506出版；是文典佮字典合做伙；不止通利益人。有有志的人通得著希伯來語智識通深捌舊約的原意，紲通將彼个第一好--的來分予咱。
最後加講一句：若看士12：6，18：3，就知希伯來話的中間也有方言，就是腔口有無正--的。","Kū-iok-su Sū-soat
1934.06  591 koàn  p.7-8
(Tân Kim-jiân)
[Chiap-soà 5 goe̍h hō ê tē 10 bīn ""Sèng-keng"" hit phiⁿ. Hit phiⁿ ""Sèng-keng"" sī beh chò chit ê Sū-soat ê thâu-sū].
I. Kū-iok-su ê oē-gú
Kū-iok-su ê bó-thai chū-jiân sī Hi-pek-lâi (Í-sek-lia̍t) bîn-cho̍k, só͘-í in ê oē kiò-chò Hi-pek-lâi oē, kàu Iâ-so͘ í-chêng lâng iáu teh ēng; chóng-sī āu-lâi sī chò ha̍k-chiá gián-kiù ê tuì-siōng nā-tiāⁿ. Hiān-kim Pa-le̍k-su-thèng só͘ ū teh ēng ê ""Sin Hi-pek-lâi oē,"" chū-jiân kap che ū to-siáu koh-iūⁿ. Lūn chit khoán oē, A-su̍t lâng kā hō-chò ""Se-kok ê oē"", Sèng-chheh kì-chiá chū-chheng chò ""Ka-lâm ê khiuⁿ-kháu"" (Sài 18:18), á-sī ""Iû-tāi ê oē"" (II Ông 18:26, 28; Nî 13:24). Chóng-sī Lia̍p-pí sī chheng i chò ""Sèng-gú"" (Targum sī ""Keng-gú"" Keng-ha̍k-sū ê oē, Lu̍t-hoat ê oē""). Nā-sī Pa-le̍k-su-thèng ê Lia̍p-pí, iû-goân hō i chò Hi-pek-lâi oē; kóng Hi-lī-nî oē ê Iû-thài lâng, mā-sī chheng i chò Hi-pek-lâi oē. Tuì án-ni, hit-tia̍p í-āu ê Iû-thài lâng, á-sī siū in ê éng-hióng ê Ki-tok-kàu ê ha̍k-chiá, lóng chheng chit ê chò ""Sèng ê oē-gú.""
Taⁿ Kū-iok-su chū-jiân sī ēng Hi-pek-lâi oē siá--ê; chóng-sī ē-bīn chit chām sī ēng āu-tāi ê A-lân oē (Aramaic).
(1) Iâ-lī-bí 10:11. (2) Tān-í-lí 2: 4-7:28. (3) Í-sū-lat 4:8-6:18, 7:12-26.
Lán nā ài chai Hi-pek-lâi oē sī sím-mi̍h, tio̍h ū in ê bó bîn-cho̍k Siám jîn-chéng ê oē, ê tì-sek. ""Siám"" Chhòng 9:18, sī Ná-a ê toā-kiáⁿ, sè-kài saⁿ tāi jîn-chéng ê chó͘ (Chhòng 9:19, 10:1, 21). Goân-lâi Chhòng 10 chiuⁿ ê jîn-chéng hun-pò͘, m̄-sī jîn-chéng-tek--ê, sī kin-kù kì-chiá tong-sî ê bûn-hoà-tek, chèng-tī-tek chōng-thài; só͘-í bē thang chò oē-gú ê phiau-chún; chóng-sī A. D. 1781 A. L. Schloezer ū chóng chheng Hi-pek-lâi, A-lân, A-lat-pek, A-lí-si-ní-a chò ""Siám."" āu-lâi Eichhorn ū ēng chit ê chò choan-bûn iōng-gú. Taⁿ lâi khoàⁿ Siám-gú ê hun-luī.
I. Tang-pō͘ Siám-gú.
 1. Pa-pí-lûn gú. 2. A-su̍t-gú.
II. Sai-pō͘ Siám-gú.
 1. Sai-pak-pō͘ Siám-gú.
  a) A-lân gú: (1) Tang A-lân gú.
              (2) Sai-pō͘ A-lân gú.
  b) Ka-lâm gú: (1) Kó͘-tāi Ka-lâm gú.
              (2)Hi-pek-lâi gú.
2. Sai-lâm-pō͘ Siám-gú.
 a) Pak-pō͘ A-lat-pek gú.
 b) Lâm-pō͘ A-lat-pek gú.
 c) Ai-thê-o-pek gú.
Kî-tiong A-lat-pek gú thang kóng tē-it kīn goân-sí-tek ê Siám-gú, in-uī A-lat-pek lâng pí kî-û ê hiaⁿ-tī khah bān siū-tio̍h chiu-uî koh-iūⁿ ê bûn-hoà ê éng-hióng, chiah ē thang pó-chûn in ê sûn-chuī ê oē-gú, só͘-í pa̍t chi-phài ê bûn-hoat, á-sī ì-sù bē bêng ê sî, tio̍h tuì in ê oē-gú lâi chim-chiok.
Goân-lâi Hi-pek-lâi gú-goân ū 2 soat.
1. Tuì Hi-pek-(Chhòng 10:21, 24, 25) lâi--ê; tuì i ê kiáⁿ Hoat-le̍k ê sî, kiáⁿ-sun chiū pun-khui. Nā-sī án-ni, chiū ""Hi-pek-lâi"" ê miâ hit ê ì-gī pí Í-sek-lia̍t bîn-cho̍k khah khoah.
2. Chit ê miâ sī tuì ""Koè-hô"" lâi--ê, sī kóng Í-sek-lia̍t ê chó͘ sī tuì Pek-lat hô, á-sī Iok-tàn-hô hit pêng koè-lâi--ê, 70 lâng e̍k (LXX) ê e̍k-chiá, ū thàn chit ê kiàn-kái, e̍k chò ""tuì hit pêng koè-lâi--ê."" Nā chim-chiok Sèng-keng chiū chai, chit ê miâ sī īⁿ-pang ê lâng kā in hō--ê, in ka-tī bô teh ēng (Chhòng 14:13, 39:17; Chhut 1:19; I Sat 4:6).
án-ni thang kóng chit hō oē, sī Ka-lâm tē-hng chèng bîn-cho̍k ê oē-gú; tuì Kū-iok í-goā ê kó͘ chio̍h-pi ""Mô͘-ap ê pi-bûn"" (Moabite stone) iā thang chèng-bêng chit ê sū-si̍t. Chit ê pi-bûn só͘ ū ê oē-gú, kap Kū-iok ê oē-gú tāi-tông siáu-īⁿ. Tuì án-ni lâi khoàⁿ, chit hō oē, m̄-nā Mô͘-ap teh ēng, chiū hū-kīn ê A-bûn, Í-tong iā teh ēng.
Chóng-sī B. C. 586, Pa-pí-lûn ông Nî-pò͘-kah-nî-sat lâi bia̍t Iâ-lō͘-sat-léng hit-sî, siōng-liû kai-kip ê lâng lóng siū-lia̍h khì Pa-pí-lûn. Liáu-āu Hi-pek-lâi oē, soà chiām-chiām bô ēng, kàu-boé soà bē kì-tit, tāi-ke lóng ēng A-lân-gú. āu-lâi liân Iû-thài pún-tē ê lâng iā soà teh ēng Aramaic; chóng-sī Ben Sirach ""tì-huī ê chheh"" oá tī B. C. 200, iáu-kú ēng Hi-pek-lâi bûn siá, só͘-í Iû-thài pún-tē sī khah-bān chiah ēng Aramaic sī bêng.
Chú Iâ-so͘ ê sî-tāi, it-poaⁿ lóng sī ēng Aramaic, ēng Hi-pek-lâi-gú--ê sī chió-sò͘, liân Iâ-so͘ tī Si̍p-jī-kè téng, to sī ēng Aramaic lâi kóng, ""Í-lī, Í-lī lia̍p-má sat-po̍k tāi-nî"" (Khó 15:34). Tng-sî tī Iû-thài pún-tē ê hoē-tn̂g só͘ ēng ê Sèng-keng, ū pō͘-hūn soà tio̍h e̍k chò Aramaic. Chit khoán ê e̍k, chiām-chiām chiâⁿ-chò it-tēng ê hêng-sek, soà chiâⁿ-chò Targum. Chit ê Aramaic ê sè-le̍k, kàu Chú-āu 7 sè-kí, Hoê-hoê-kàu lâi chiàm Tang-hng chèng kok chiah soah. In-uī Aramaic hiah sēng-hêng, só͘-í tng-sî ún-tàng ū lâng ēng Aramaic lâi kì Chú Iâ-so͘ ê giân-hēng, che sī chò lán ê Hok-im-toān ê sú-liāu (che khah koan-hē Sin-iok ê būn-tê), án-ni Hi-pek-lâi oē, put-ti put-kak ê tiong-kan pìⁿ-chò sí-oē; chiām-sî-kú lâng bô teh tì-ì, kàu Chú-āu 7 sè-kí, chiah ū Iû-thài lâng tuì A-lat-pek ê gú-ha̍k-chiá lâi gián-kiù Hi-pek-lâi gú; kàu 8 sè-kí Der Gon Saadja chiah ū siá Hi-pek-lâi ê bûn-tián.
Nā-sī Ki-tok-kàu ê lâng beh o̍h Hi-pek-lâi gú, tû-khí tuì Iû-thài lâng í-goā bô lō͘; chóng-sī Hieronimus ēng loā-chē ê khó͘-sim lâi gián-kiù, sui-jiân ū tām-po̍h ê Hi-pek-lâi ê bûn-tián, m̄-kú lóng sī ēng Hi-pek-lâi gú siá--ê, só͘-í nā bô si̍t-chāi bat ê lâng chiū bô lō͘. Kàu chong-kàu kái-kek sî-tāi, chiah ū Ki-tok-tô͘ ê Hi-pek-lâi gú ji̍p-bûn"" tī A. D. 1506 chhut-pán; sī bûn-tián kap jī-tián ha̍p chò hoé; put-chí thang lī-ek lâng. Ū iú-chì ê lâng thang tit-tio̍h Hi-pek-lâi gú tì-sek thang chhim-bat Kū-iok ê goân-ì, soà thang chiong hit ê tē-it hó--ê lâi pun hō͘ lán.
Choè-hō͘ ke kóng chi̍t kù: nā khoàⁿ Sū 12:6, 18:3, chiū chai Hi-pek-lâi oē ê tiong-kan iā ū hong-giân, chiū-sī khiuⁿ-kháu ū bô chiàⁿ--ê.",http://pojbh.lib.ntnu.edu.tw/script/artical-4947.htm,decode error
"毋通相排斥
總是著抾來做鑑戒
(接7月第5面)
(賴仁聲)
1934.8，no.593，pp.2-3
  總是若論聖潔會，恁無一人比我較知。雖有濟濟長老會的人過去聖潔會，我好膽講，攏是信者(某傳道的以外)。我講按呢，毋是看輕其餘遐的過去聖潔會做工的先生。我知in現時有人真熱心，閣真有研究，有的是真優秀的先生佮信徒，我也是尊敬in。總是我自信講我已經有幾分神學的常識，佮治會，教會政治的常識。閣本身入去佮in做學生，也做in的傳道者頭尾6年，按呢來講in的教會的款，拍算較會對。也照我的良心，我毋是愛排斥，也毋是愛惡評。若是欲濫糝講，我的論文就匿名，我堂堂下我的名佇頂面，是有責任的講話。閣我的所講，若毋是除去我的觀察錯以外，我信無背良心，惡意的中傷。
  所以我明明聲明我「毋是欲排斥，是相佮做警戒，」我對倒來母會，就家己號一个名做遜靜，來家己警戒，向望會謙卑，閣恬靜，無拍算又是姑不將著攑筆來講話。我前月會寫「著注神看耶穌」：(1)實在是我良心無假的告白，毋是中傷聖潔會；(2)是想講聖潔會的擾動，佇內地讀賣新聞，佮教界的福音新報是出真濟，有的連寫真都印出來。台灣的台灣新聞也有出。予人講到按呢，我想予濟濟毋知的人講，毋值著我講，較知影，閣我無存意愛講in的歹話，拍算彼个話，較會真，較公正。可惜接著in彼爿幾若个先生記名，佮匿名批的攻擊，我想這也是自然，總是這攏是人情的chhiòng動而已。我想無共in回批的必要，紲共in說謝。無各樣人teh攻擊金森通倫先生(金森通倫氏)。伊對組合派入去政治界，閣轉入救世軍，後來做自由傳道，後來轉入聖潔派。到這時辭職，靜養佇橫濱。我毋敢佮遐偉大的人物，教界的元老比。總是我捌讀伊的信仰告白，對佇伊換教派的心理，實在真有通予咱同情佮警戒的位。
  佛教的回想，Ku-kok Lêng-bûn-su轉入咱基督教做牧師的信仰告白，也是真純情，我也是袂堪得比Ku-kok Lêng-bûn先生。總是彼个倒轉來好膽講無各樣。
  論我閣對中會，大會秉復職，這是我的使命；因為我出世險死，就通家跪落立世獻我做主的工，所以我閣秉復職，是趁良心，上帝的振召。欲閣收留抑毋，這是上帝的旨意，佮大會當局的度量佮制度。(予我復職，卻佮傳道師對傳道局復職一屑仔各樣)。所以我的心境是超越佇復職的私情。
我現時佇台中，受台中教會的好意，佮眾青年協作青年會，主日學，我也是十分的歡喜。
  今這是零星的話，因為有人teh誤解我的態度，姑不將我著講明。袂免得有人誤解，我也家己知真失敗，所以我也常求上帝，予我對遮起，做有定性，比前較好的器具佇教會。
  今佇這時，我欲來續筆，寫聖潔教會崩裂的遠因，近因，佮現在。閣將來咱的長老會對聖潔會，佮真耶穌會的態度，予大家做參考，來赴大會，抑是總會的裁決，佮予一般咱的教會所著取的方針做參考。
(待續)。","M̄-thang saⁿ pâi-thek
Chóng-sī tio̍h khioh lâi chò kàm-kài
(Chiap 7 goe̍h tē 5 bīn)
(Loā Jîn-seng)
1934. 8, no. 593, pp. 2-3
  Chóng-sī nā lūn Sèng-kiat-hoē, lín bô chi̍t lâng pí goá khah chai. Sui ū chē-chē Tiúⁿ-ló-hoē ê lâng koè-khì Sèng-kiat-hoē, goá hó-táⁿ kóng, lóng sī sìn-chiá (Bó͘ thoân-tō ê í-goā). Goá kóng án-ni, m̄-sī khoàⁿ-khin kî-û hiah ê koè-khì Sèng-kiat-hoē chò-kang ê sian-siⁿ. Goá chai in hiān-sî ū lâng chin jia̍t-sim, koh chin ū gián-kiù, ū-ê sī chin iu-siù ê sian-siⁿ kap sìn-tô͘, goá iā-sī chun-kèng in. Chóng-sī goá chū-sìn kóng goá í-keng ū kuí-hun sîn-ha̍k ê siông-sek, kap tī-hoē, kàu-hoē chèng-tī ê siông-sek. Koh pún-sin ji̍p-khì kap in chò ha̍k-seng, iā chò in ê thoân-tō-chiá thâu-boé 6 nî, án-ni lâi kóng in ê kàu-hoē ê khoán, phah-sǹg khah ē tuì. iā chiàu goá ê liông-sim, goá m̄-sī ài pâi-thek, iā m̄-sī ài ok-phêng. Nā-sī beh lām-sám kóng, goá ê lūn-bûn chiuu lek-miâ, goá tông-tông hē goá ê miâ tī téng-bīn, sī ū chek-jīm ê kóng-oē. Koh goá ê só͘ kóng, nā m̄-sī tû-khì goá ê koan-chhat chhò í-goā, goá sìn bô poē liông-sim, ok-ì ê tiòng-siong.
  Só͘-í goá bêng-bêng seng-bêng goá ""m̄-sī beh pâi-thek, sī saⁿ-kap chò kéng-kài,"" goá tuì tò-lâi Bó-hoē, chiū ka-tī hō chi̍t ê miâ chò Sùn-chēng (遜靜), lâi ka-tī kéng-kài, ǹg-bāng ē khiam-pi, koh thiâm-chēng, bô phah-sǹg iū-sī ko͘-put-chiong tio̍h gia̍h-pit lâi kóng-oē. Goá chêng goe̍h ē siá ""Tio̍h chù-sîn khoàⁿ Iâ-so͘"": (1) Si̍t-chāi sī goá liông-sim bô ké ê kò-pe̍k, m̄-sī tiòng-siong Sèng-kiat-hoē; (2) Sī siūⁿ kóng Sèng-kiat-hoē ê jiáu-tōng, tī Loē-tē tho̍k-māi sin-bûn (讀賣新聞), kap Kàu-kài ê Hok-im sin-pò sī chhut chin-chē, ū-ê liân siá-chin to ìn chhut-lâi. Tâi-oân ê Tâi-oân sin-bûn iā ū chhut. Hō͘ lâng kóng kàu án-ni, goá siūⁿ hō͘ chē-chē m̄-chai ê lâng kóng, m̄ ta̍t-tio̍h goá kóng, khah chai-iáⁿ, koh goá bô chûn-ì ài kóng in ê pháiⁿ-oē, phah-sǹg hit ê oē, khah ē chin, khah kon-chèng. Khó-sioh chiap-tio̍h in hit pêng kuí-nā ê sian-siⁿ kì-miâ, kap lek-miâ phoe ê kong-kek, goá siūⁿ che iā-sī chū-jiân, chóng-sī che lóng-sī jîn-chêng ê chhiòng-tōng jî-í. Goá siūⁿ bô kā in hoê-phoe ê pit-iàu, soà kā in seh-siā. Bô koh-iūⁿ lâng teh kong-kek Kim-sim Thong-lûn Sian-siⁿ (金森通倫氏). I tuì Cho͘-ha̍p-phài ji̍p-khì chèng-tī kài, koh choán-ji̍p Kiù-sè-kun, āu-lâi chò chū-iû thoân-tō, āu-lâi choán-ji̍p Sèng-kiat-phài. Kàu chit-sî sî-chit, chēng-ióng tī Hoâiⁿ-pin. Goá m̄-káⁿ kap hiah uí-tāi ê jîn-bu̍t, kàu-kài ê goân-ló pí. Chóng-sī goá bat tha̍k i ê sìn-gióng kò-pe̍h, tuì tī i oāⁿ kàu-phài ê sim-lí, si̍t-chāi chin ū thang hō͘ lán tông-chêng kap kéng-kài ê uī.
  Hu̍t-kàu ê hoê-siūⁿ, Ku-kok Lêng-bûn-su choán-ji̍p lán Ki-tok-kàu chò Bo̍k-su ê sìn-gióng kò-pe̍h, iā-sī chin sûn-chêng, goá iā-sī bē kham-tit pí Ku-kok Lêng-bûn Sian-siⁿ. Chóng-sī hit ê tò-tńg lâi hó-táⁿ kóng bô koh-iūⁿ.
  Lūn goá koh tuì Tiong-hoē, Tāi-hoē pín ho̍k-chit, che sī goá ê sù-bēng; in-uī goá chhut-sì hiám-sí, chiū thong-ke kuī-lo̍h li̍p-sè hiàn goá chò Chú ê kang, só͘-í gaó koh pín ho̍k-chit, sī thàn liông-sim, Siōng-tè ê chín-tiàu. Beh koh siu-liû á m̄, che-sī Siōng-tè ê chí-ì, kap Tāi-hoē tong-kio̍k ê tō͘-liōng kap chè-tō͘. (Hō͘ gaó ho̍k-chit, khiok kap thoân-tō-su tuì Thoân-tō-kio̍k ho̍k-chit chi̍t-sut-á koh-iūⁿ). Só͘-í goá ê sim-kéng sī chhiau-oa̍t tī ho̍k-chit ê su-chêng.
  Goá hiān-sî tī Tâi-tiong, siū Tâi-tiong Kàu-hoē ê hó-ì, kap chèng chheng-liân hia̍p-chok Chheng-liân-hoē, Chú-ji̍t-o̍h, goá iā-sī cha̍p-hun ê hoaⁿ-hí.
  Taⁿ che sī lân-san ê oē, in-uī ū lâng teh gō͘-kái goá ê thài-tō͘, ko͘-put-chiong goá tio̍h kóng-bêng. Bē bián-tit ū lâng gō͘-kái, goá iā ka-tī chai chin sit-pāi, só͘-í goá iā siông kiû Siōng-tè, hō͘ goá tuì chia khí, chò ū tēng-sèng, pí chêng khah hó ê khì-khū tī kàu-hoē.
  Taⁿ tī chit-sî, goá beh lâi siok-pit, siá Sèng-kiat Kàu-hoē pheng-li̍h ê oán-in, kīn-in, kap hiān-chāi. Koh chiong-lâi lán ê Tiúⁿ-ló-hoē tuì Sèng-kiat-hoē, kap Chin Iâ-so͘-hoē ê thài-tō͘, hō͘ tāi-ke chò chham-khó, lâi hù Tāi-hoē, á-sī Chóng-hoē ê chhâi-koat, kap hō͘ it-poaⁿ lán ê kàu-hoē só͘ tio̍h chhu ē hong-chiam chò chham-khó.
(Thāi-sio̍k).",http://pojbh.lib.ntnu.edu.tw/script/artical-4972.htm,decode error
"新台灣話的陳列館
(林茂生)
1934.8，no.593，pp.4
  Tîn-chêng (陳情)：對有權柄的個人，抑是團體講起情形來分訴。對國語的chinjo來(petition，appcal)複合名詞：陳情委員(chinjojin，a petition committee)；陳情詞(chinjosho，written representation)；對漢文來親像李密陳情表
  Tiau-liû (tiâu-liû) (潮流)：水teh行流的流；用做譬如時勢的大氣力。對國語的choryu來(tide，current)。文例：欲佮時勢的潮流來對抗，是真重難的事(Jisei no choryu ni taiko suru koto w naka-naka konan na koto dearu。It is difficult to fight against the current of the times)。民國也有用。
  Tiàu-tiān (弔電)：用電報共人覓喪。對國語的choden來(a telegram of condolence)。民國也有用。
  Thiok-im-khì，thiok-im-ki (蓄音器)：一款的器具，收逐款的聲音佇曲盤的面，teh用的時會照原音出聲；自來叫做留聲器(chikuonki，gramaphone)。民國也有用。
  Tī-an (治安)：一國抑是一所在平和。對國語的chian，就是英語的public peace and order。文例：國民有維持治安的責任(= Kokumin wa chian wo iji suru seki wo yu suru = The people is responsible for the maintenance of public order)。原來對漢文來，看：[漢書賈誼傳] 陛下何不一合臣得熟數之於前。固陳治安之策。民國也有用。
  Tn̂g-chek-hû-su，chek-hû-su (膓窒扶斯)：一款的長的熱病。佮國語的chibusu平平是對外國話倚音來做成的話；就是英語的typhus。民國也有用。
  Pêng-téng (平等)：一樣款待，無分階級；無差別。對國語的byodo來，就是英語的equality。文例：佇法律的面前，逐人攏是平等。(= Ho no mae niwa banjin byodo nari。= All men are equal in the eye of the law)。原來是對漢文來，看[梁武帝詩] 示教唯平等，至理歸無生。民國也有用。
  Tì-sek kai-kip (知識階級)：屬佇有受過較懸的教育的人。對國語的chishikikaikyu來，就是英語的intellectual class。
  Tī-goā hoat-koân (治外法權)：照條約上的約束，外國人所享受特別的權利，毋免受在地的法律所拘束，通自由照in本國的法律，對彼所在的領事來家己裁判，抑是行政。對國語的chigaihoken來，就是英語的extraterritoriality。民國也有用。
  Ti̍t-chiap (直接)：直直無彎路，抑是大家對頭無予別的參插佇彼中間；是間接的對反。對國語的chokusetsu來，就是英語的direct。文例：這个消息是直接對伊本身人聽見，拍算無錯。(= Chokusetsu hoⁿin kara kiita kara，machigaiwa nakaro。= There is no mistake abo͘t it，for伊have the news at first hand)。你通得接寄批予--伊(毋免我替你寫批共伊講) (= Chokusetsu tegami yare。Yo͘ write direct to him)。直接間接
(= chokusetsu and kan-setsu = directly and indirectly)。
  Thek-gú (敕語)：天皇陛下所賞賜的話，抑是文。對國語的chokugo來，就是英語的an Imperial speech。複合名詞：教育敕語 ( = kyoikuchokugo = the Imperial Rescript on Education)。","Sin Tâi-oân-oē ê Tîn-lia̍t-koán
(Lîm Bō͘-seng)
1934. 8, no. 593, pp. 4
  Tîn-chêng (陳情): Tuì ū koân-pêng ê kò-jîn, á-sī thoân-thé kóng-khí chêng-hêng lâi hun-sò͘. Tuì Kok-gú ê chinjo lâi (petition, appcal) Hok-ha̍p bêng-sû: tîn-chêng uí-oân (chinjojin, a petition committee); tîn-chêng-sû (chinjosho, written representation); tuì Hân-bûn lâi chhin-chhiūⁿ 李密陳情表
  Tiau-liû (tiâu-liû) (潮流): Chuí teh kiâⁿ-lâu ê lâu; ēng chò phì-jiū sî-sè ê toā khuì-la̍t. Tuì Kok-gú ê choryuI lâi (tide, current). Bûn-lē: Beh kap sî-sè ê tiau-liû lâi tuì-khòng, sī chin tiōng-lân ê sū (Jisei no choryu ni taiko suru koto w naka-naka konan na koto dearu. It is difficult to fight against the current of the times). Bîn-kok iā ū ēng.
  Tiàu-tiān (弔電): ēng tiān-pò kā lâng māi-song. Tuì Kok-gú ê choden lâi (a telegram of condolence). Bîn-kok iā ū ēng.
  Thiok-im-khì, thiok-im-ki (蓄音器): Chi̍t khoán ê khì-kū, siu ta̍k khoán ê siaⁿ-im tī khek-poâⁿ ê bīn, teh ēng ê sî ē chiàu goân-im chhut siaⁿ; chū-lâi kiò-chò liû-seng-khì (chikuonki, gramaphone). Bîn-kok iā ū ēng.
  Tī-an (治安): Chi̍t kok á-sī chi̍t só͘-chāi pêng-hô. Tuì Kok-gú ê chian, chiū-sī Eng-gú ê public peace and order. Bûn-lē: Kok-bîn ū î-chhî tī-an ê chek-jīm (= Kokumin wa chian wo iji suru seki wo yu suru = The people is responsible for the maintenance of public order). Goân-lâi tuì Hàn-bûn lâi, khoàⁿ: [漢書賈誼傳] 陛下何不一合臣得熟數之於前. 固陳治安之策. Bîn-kok iā ū ēng.
  Tn̂g-chek-hû-su, chek-hû-su (膓窒扶斯): Chi̍t khoán ê tn̂g ê jia̍t-pēⁿ. Kap Kok-gú ê chibusu pêⁿ-pêⁿ sī tuì goā-kok oē oá-im lâi chò-chiâⁿ ê oē; chiū-sī Eng-gú ê typhus. Bîn-kok iā ū ēng.
  Pêng-téng (平等): Chi̍t-iūⁿ khoán-thāi, bô hun kai-kip; bô chha-piat. Tuì Kok-gú ê byodo lâi, chiū-sī Eng-gú ê equality. Bûn-lē: Tī hoat-lu̍t ê bīn-chêng, ta̍k lâng lóng sī pêng-téng. (= Ho no mae niwa banjin byodo nari. = All men are equal in the eye of the law). Goân-lâi sī tuì Hàn-bûn lâi, khoàⁿ [梁武帝詩] 示教唯平等, 至理歸無生. Bîn-kok iā ū ēng.
  Tì-sek kai-kip (知識階級): Sio̍k tī ū siū-koè khah koân ê kàu-io̍k ê lâng. Tuì Kok-gú ê chishikikaikyu lâi, chiū-sī Eng-gú ê intellectual class.
  Tī-goā haot-koân (治外法權): Chiàu tiâu-iok chiūⁿ e iok-sok, goā-kok lâng só͘ hióng-siū te̍k-pia̍t ê koân-lī, m̄-bián siū chāi-tē ê hoat-lu̍t só͘ khu-sok, thang chū-iû chiàu in pún-kok ê haot-lu̍t, tuì hit só͘-chāi ê léng-sū lâi ka-tī chhâi-phoàⁿ, á-sī hêng-chèng. Tuì Kok-gú ê chigaihoken lâi, chiū-sī Eng-gú ê extraterritoriality. Bîn-kok iā ū ēng.
  Ti̍t-chiap (直接): Ti̍t-ti̍t bô ona-lō͘, á-sī tāi-ke tuì-thâu bô hō͘ pa̍t ê chham-chhap tī hit tiong-kan; sī kan-chiap ê tuì-hoán. Tuì Kok-gú ê chokusetsu lâi, chiū-sī Eng-gú ê direct. Bûn-lē: Chit ê siau-sit sī ti̍t-chiap  tuì i pún-sin-lâng thiaⁿ-kìⁿ, phah-sǹg bô chhò. (= Chokusetsu hoⁿin kara kiita kara, machigaiwa nakaro. = There is no mistake abo͘t it, for I have the news at first hand). Lí thang tit-chiap kià phoe hō͘--i (m̄-bián goá thè lí siá phoe kā i kóng) (= Chokusetsu tegami yare. Yo͘ write direct to him). Ti̍t-chiap kan-chiap
(= chokusetsu and kan-setsu = directly and indirectly).
  Thek-gú (敕語): Thian-hông Pè-hā só͘ siúⁿ-sù ê oē, á-sī bûn. Tuì Kok-gú ê chokugo lâi, chiū-sī Eng-gú ê an Imperial speech. Hok-ha̍p bêng-sû: Kàu-io̍k The̍k-gú ( = kyoikuchokugo = the Imperial Rescript on Education).",http://pojbh.lib.ntnu.edu.tw/script/artical-4973.htm,decode error
"舊約書序說
1934.08  593卷  p.5-7
(陳金然)
(接前號第6面)
III. 經學士 - 書記官
佇新約裡有時人稱呼叫經學士，教法師(教律法的先生)，博士；其實這3个名，攏siāng一項的意思。有時特別尊稱做法利賽的經學士(可 2：16)，猶過其實就是法利賽人。總是毋通拍算新約時代的經學士，拄拄佮起初的經學士攏siāng款。因為經學士的工，是(1)研究猶太人的律法，(2)解釋律法，(3)抄寫律法來流傳正本佇後代。按呢，就是新約時代的經學士是律法家，若是初初的經學士是咧 (1)抄寫(編輯)宗教文學(聖經 - 律法)，(2)學者，(3)是解釋家。Taⁿ咱暫時來想這个書記官(II 母 8：17)的來歷。論筆耕(對寫字的頭路來度活)的歷史，通揫到B. C. 2000埃及的時代。對Petrie來發掘西奈半島的碑文，就知寫字的法度已經佇B. C. 1500就對埃及傳入迦南，西奈地方啦！拍算彼時是紲傳筆耕的職業來。B. C. 14世紀的時陣，迦南地方無論偌小的諸侯，都有會寫搢形文字(楔形文字)的書記。原來寫這號搢形文字是高級的學問，普通人袂曉得，所以這號搢形文字是公用的時才有用，若私用是用迦南，腓尼基字。照士師記8：14來看，就知B. C. 12 世紀尾，迦南文化已經真進步，抄寫的術，已經真普及的款。
接紲迦南文化的以色列民族，也敢無各樣佇頂面所講--的。佇in敬拜上帝的聖殿--裡，抑是王宮--裡，攏有專門的書記，咧掌理年代記的記錄。佇大衛的王宮-裡有任命史官佮書記官(II 撒 8：16，17)，大衛本身也會寫(II 撒11：14)。對遮的咱通想，當時上流的人攏會曉得自由來攑筆啦 (I王21：8，II王5：5)。
總是對597 B. C. 佮586 B. C. 兩擺的遷徙，猶太族的上流階級攏受掠去巴比倫(II王24：25)了後，佇遐in的思想方面佮文學方面大發達，只有是編輯佮訂正在來文學nā-tiāⁿ。總是佇-遐有生出一種叫做「經學士」的階級。彼个頭一个，就是出名的「通達天頂上帝的律法的經學士」Í-sū-la̍h啦！(Lat 7：12)。伊佇B. C. 458對巴比倫轉來耶路撒冷。彼霎了後，這个階級漸漸發展，成做非常的勢力，到B. C. 3世紀頭，紲成做「遮的經學士的家」(I代 2：55)。B. C. 2世紀頭，照Ben sirach所記，in的勢力非常大，所有的猶太文化，攏佇in的肩頭頂--裡。照in的解釋，實行律法毋但做個人的活命的培養nā-tiāⁿ，是不止關係社會佮國民的繁榮。因為上帝有啟示天的法則，做人的路，無論外皮抑是精神，人攏著對這个來得救，所以違逆律法，就是悖逆上帝。法利賽黨，是做一个思想的代表者。所以in佇新約時代「佇會堂內坐高位」(Lō͘ 11：43)，「經學士佮法利賽人坐摩西的位......」(太23：1，2)。對按呢人尊稱 in做「拉比」。In也愛人按呢稱呼in。Taⁿ in的任務：-
1. 律法的方面。
  a)用理論圖謀律法的發達。
  b)教示學生捌律法。
  c)佇70人會議佮地方裁判所做審判司。
2. 宗教的方面。佇會堂--裡執行宗教的的勸勉，抑是神學tek的教示。照新約，耶穌人有看伊做拉比，伊本身也有做這號工程(路 4：16 - )，閣捌受拉比的教育的保羅，佇伊的傳道旅行中，常常捌做這號工 (行 13：13 - )。
3. 文獻的方面。保存聖經佮抄寫。佇這時代的經學士，本身有咧設法保存佮抄寫兩項的工；總是後來是彼號無遐爾有專門智識的紲職業的的人咧掌抄寫的事。照看佇這時代，是不止自由通變換本文的款。
猶太民族是用耶路撒冷做in全生活的中心，雖然對希律已經失落政治的獨立，也是無變換。總是到A. D. 70耶路撒冷予羅馬軍thún踏，閣A. D. 135因為Kok-suì-tek彌賽亞Bar Kochba反叛，致到政府禁止，毋准猶太人入聖城。對按呢in的全生活佮指導者團大變動。因為百姓攏掠這个慘事，是對極端的彌賽亞思想佮將末思想來，就是掠熱心黨的所做--的。所以遐的賢人對百姓無人望，閣羅馬政府咧壓迫，就漸漸予經學士吞--去。耶路撒冷陷落了後，遮的經學士就聚集學生佇Jabune繼續in傳來的教育。這中間，in有將in的傳承來組織編篡裁判佮宗儀。對這層大貢獻，大努力--的，就是Rabbi Akiba。伊佇舊約的聖經佮本文，研究上是照真大的地位。伊因為Bar Kochba的事件，致到伊的性命佮事業平平煞。若是伊的學生Rabbi Meir有接續伊的跤步。後來in的事業的中心地有紲去Thê-pí-lī-a。In的編篡事業的結果，就是Mashna (A. D. 3世紀頭完成)佮Gemara (6世紀尾完成)，也這兩部合做伙，就是出名的Talmud。
In對重聖經的律法以外，不止重用口傳的細則 (可7：3，4；太15：3)。這號口傳的細則就是Mishna，意思是「重」，抑是「教示」，有分做兩部6綱。
  1. Jeroim - 農業上的律法。
  2. Moed -安息日，聖日的法。
  3. Nashim -婚姻法。
  4. Nejekim - 法律法。
  5. Kodashim -牲禮法。
  6. Toholoto -祭司的齋戒法。
  2 部   Halakah -日常規則(1-3)。
         Haggadah -律法解釋(4-6)。
遮的綱要，有閣分做篇，章，節，逐節是叫做Mishna，Gemara是咧註解Mishna--的，意思是決定抑是教理。
佇這中間留佇巴比倫的猶太人，也有興起經學士，也編輯Talmud，多少佮Thê-pí-lī-a所編--的有相出入，所以叫彼个做巴比倫Talmud。Thê-pí-lī-a彼个稱做Pa-le̍k-su-thèng Talmud。
傳承已經決定，就紲做別項事業。因為希伯來話，變做死話，也在來的希伯來字，是寫子音nā-tiāⁿ，所以驚了將來生起誤讀就著設法予本文的讀法佮in傳統較一致；就發明母音記號來補希伯來字的無完全。參加這个大事業的學者名佮按怎完成這个事業，攏無地通知。所以今仔日chheng遐的put-bêng的學者做Massoretes，也所發明的記號叫做Massra記號。
所以經學士的中間專門咧做抄寫的工的人，稱in做Massretes，意思是「傳統」抑是「手盤手。」In愛無錯誤，所以欲抄寫著一一暗記字數，逐逝的中點有偌濟，字的大小，頂下，攏照原本。有時若字有過頭抑是無夠，也照按呢抄，只有記明訂正的說明佇欄外。欲寫的時著先出聲對本身講，「我因為欲予摩西的律法成做聖的冊，才來寫這个，」也見律法的路尾逝著寫「為著全以色列的目睭，」決斷毋通用倒手寫，字佮字著閬一支頭毛闊，攏毋通用略字。全卷的字攏著平大，逐擺若寫到上帝的名的時，著念「我寫這个名，成上帝的榮光。」咧寫上帝的名的時，雖然以色列王來，也毋通停，閣著一下墨寫到了，毋通搵墨才閣寫。寫好的律法著30日內攏校正，一列若有一个大錯抑是3个小錯，就袂做儀式用--得，實在真細膩斟酌。","Kū-iok-su Sū-soat
1934.08  593 koàn  p.5-7
(Tân Kim-jiân)
(Chiap chêng hō tē 6 bīn)
III. Keng-ha̍k-sū -- Su-kì koaⁿ
Tī Sin-iok-nih ū sî lâng chheng-ho͘ kiò Keng-ha̍k-sū, Kàu-hoat-su (kà lu̍t-hoat ê sian-siⁿ), phok-sū; kî-si̍t chit 3 ê miâ, lóng siāng chi̍t hāng ê ì-sù. Ū-sî te̍k-pia̍t chun-chheng chò Hoat-lī-sài ê keng-ha̍k-sū (Khó 2:16), iáu-kú kî-si̍t chiū-sī Hoat-lī-sài lâng. Chóng-sī m̄-thang phah-sǹg Sin-iok sî-tāi ê Keng-ha̍k-sū, tú-tú kap khí-chho͘ ê Keng-ha̍k-sū lóng siāng khoán. In-uī Keng-ha̍k-sū ê kang, sī (1) gián-kiù Iû-thài lâng ê lu̍t-hoat, (2) Kái-sek lu̍t-hoat, (3) chhau-siá lu̍t-hoat lâi liû-thoân chiàⁿ-pún tī āu-tāi. án-ni, chiū-sī Sin-iok sî-tāi ê Keng-ha̍k-sū sī lu̍t-hoat-ka, nā-sī chho͘-chho͘ ê Keng-ha̍k-sū sī teh (1) chhau-siá (phian-chhip) chong-kàu bûn-ha̍k (Sèng-keng - lu̍t-hoat), (2) ha̍k-chiá, (3) sī kái-sek-ka. Taⁿ lán chiām-sî lâi siūⁿ chit ê Su-kì-koaⁿ (II Bó 8:17) ê lâi-le̍k. Lūn pit-keng (tuì siá-jī ê thâu-lō͘ lâi tō͘-oa̍h) ê le̍k-sú, thang chhiû kàu B. C. 2000 Ai-ki̍p ê sî-tāi. Tuì Petrie lâi hoat-ku̍t Se-nái poàⁿ-tó ê pi-bûn, chiū chai siá jī ê hoat-tō͘ í-keng tī B. C. 1500 chiū tuì Ai-ki̍p thoân-ji̍p Ka-lâm, Se-nái tē-hng lah! Phah-sǹg hit-sî sī soà thoân pit-keng (筆耕) ê chit-gia̍p lâi. B. C. 14 sè-kí ê sî-chūn, Ka-lâm tē-hng bô-lūn loā sió ê chu-hô͘, to ū ē siá chìⁿ-hêng bûn-jī (楔形文字) ê su-kì. Goân-lâi siá chit hō chìⁿ-hêng bûn-jī sī ko-kip ê ha̍k-būn, phó͘-thong-lâng bē hiáu-tit, só͘-í chit hō chìⁿ-hêng bûn-jī sī kong-iōng ê sî chiah ū ēng, nā su-iōng sī ēng Ka-lâm, Hui-nî-ki jī. Chiàu Sū-su-kì 8: 14 lâi khoàⁿ, chiū chai B. C. 12 sè-kì[sic] boé, Ka-lâm bûn-hoà í-keng chin chìn-pō͘, chhau-siá ê su̍t, í-keng chin phó͘-ki̍p ê khoán.
Chiap-soà Ka-lâm bûn-hoà ê Í-sek-lia̍t bîn-cho̍k, iā káⁿ bô koh-iūⁿ tī téng-bīn só͘ kóng--ê. Tī in kèng-pài Siōng-tè ê Sèng-tiān--nih, á-sī ông-kiong--nih, lóng ū choan-bûn ê su-kì, teh chiáng-lí nî-tāi-kì ê kì-lio̍k. Tī Tāi-pi̍t ê ông-kiong--nih ū jīm-bēng sú-koaⁿ kap su-kì-koaⁿ (II Sat 8:16, 17), Tāi-pi̍t pún-sin iā ē siá (II Sat 11:14). Tuì chiah-ê lán thang siūⁿ, tong-sî siōng-liû ê lâng lóng ē hiáu-tit chū-iû lâi kia̍h-pit lah (I Ông 21:8, II Ông 5:5).
Chóng-sī tuì 597 B. C. kap 586 B. C. nn̄g pái ê chhian-soá, Iû-thài cho̍k ê siōng-liû kai-kip lóng siū lia̍h khì Pa-pí-lûn (II Ông 24:25) liáu-āu, tī-hia in ê su-siúⁿ hong-bīn  kap bûn-ha̍k hong-bīn toā hoat-ta̍t, chí-ū sī phian-chhip kap tèng-chèng chāi-lâi bûn-ha̍k nā-tiāⁿ. Chóng-sī tī-hia ū seⁿ-chhut chi̍t-chéng kiò-chò ""Keng-ha̍k-sū"" ê kai-kip. Hit ê thâu-chi̍t ê, chiū-sī chhut-miâ ê ""thong-ta̍t thiⁿ-téng Siōng-tè ê lu̍t-hoat ê keng-ha̍k-sū"" Í-sū-la̍h lah! (Lat 7:12). I tī B. C. 458 tuì Pa-pí-lûn tńg-lâi Iâ-lō͘-sat-léng. Hit-tia̍p liáu-āu, chit ê kai-kip chiām-chiām hoat-tián, chiâⁿ-chò hui-siông ê sè-le̍k, kàu B. C. 3 sè-kí thâu, soà chiâⁿ-chò ""chiah ê keng-ha̍k-sū ê ke"" (I Tāi 2:55). B. C. 2 sè-kí thâu, chiàu Ben sirach só͘ kì, in ê sè-le̍k hui-siông toā, só͘ ū ê Iû-thài bûn-hoà, lóng tī in ê keng-thâu-téng--nih. Chiàu in ê kái-sek, si̍t-hêng lu̍t-hoat m̄-nā chò kò-jîn-tek oa̍h-miā ê poê-iúⁿ nā-tiāⁿ, sī put-chí koan-hē siā-hoē kap kok-bîn ê hoân-êng (繁榮). In-uī Siōng-tè ū khé-sī thiⁿ ê hoat-chek, chò lâng ê lō͘, bô lūn goā-phoê á-sī cheng-sîn, lâng lóng tio̍h tuì chit-ê lâi tit-kiù, só͘-í uî-ke̍h lu̍t-hoat, chiū-sī poē-ge̍k Siōng-tè. Hoat-lī-sài tóng, sī chò chi̍t ê su-siúⁿ ê tāi-piáu-chiá. Só͘-í in tī Sin-iok sî-tāi ""Tī hoē-tn̂g-lāi chē koân-uī"" (Lō͘ 11:43), ""Keng-ha̍k-sū kap Hoat-lī-sài lâng chē Mô͘-se ê uī......""(Thài 23:1,2). Tuì án-ni lâng chun-chheng in chò ""lia̍p-pí"". In iā ài lâng án-ni chheng-ho͘ in. Taⁿ in ê jīm-bū: -
1. Lu̍t-hoat ê hong-bīn.
  a) ēng lí-lūn tô͘-bô͘ lu̍t-hoat ê hoat-ta̍t.
  b) Kà-sī ha̍k-seng bat lu̍t-hoat.
  c) Tī 70 lâng hoē-gī kap tē-hng chhâi-phoàⁿ-só͘ chò sím-phoàⁿ-si.
2. Chong-kàu ê hong-bīn. Tī hoē-tn̂g--nih chip-hêng chong-kàu-tek ê khoàn-bián, á-sī Sîn-ha̍k-tek ê kà-sī. Chiàu Sin-iok, Iâ-so͘ lâng ū khoàⁿ I chò Lia̍p-pí, I pún-sin iā ū chò chit hō kang-tiâⁿ (Lō͘ 4:16 - ), koh bat siū Lia̍p-pí ê kàu-io̍k ê Pó-lô, tī i ê thoân-tō lú-hêng tiong, siông-siông bat chò chit-hō kang (Hēng 13:13 - ).
3. Bûn-hiàn ê hong-bīn. Pó-chûn Sèng-keng kap chhau-siá. Tī chit sî-tāi ê Keng-ha̍k-sū, pún-sin ū teh siat-hoat pó-chûn kap chhau-siá nn̄g hāng ê kang; chóng-sī āu-lâi sī hit-hō bô hiah-nih ū choan-bûn tì-sek ê sûn chit-gia̍p-tek ê lâng teh chiáng chhau-siá ê sū. Chiàu khoàⁿ tī chit sî-tāi, sī put-chí chū-iû thang piàn-oāⁿ pún-bûn ê khoán.
Iû-thài bîn-cho̍k sī ēng Iâ-lō͘-sat-léng chò in choân seng-oa̍h ê tiong-sim, sui-jiân tuì Hi-lu̍t í-keng sit-lo̍h chèng-tī-tek to̍k-li̍p, iā sī bô piàn-oāⁿ. Chóng-sī kàu A. D. 70 Iâ-lō͘-sat-léng hō͘ Lô-má kun thún-ta̍h, koh A. D. 135 in-uī Kok-suì-tek Bí-sài-a Bar Kochba hoán-poān, tì-kàu chèng-hú kìm-chí, m̄-chún Iû-thài lâng ji̍p Sèng-siâⁿ. Tuì án-ni in ê choân seng-oa̍h kap chí-tō-chiá-thoân toā piàn-tōng. In-uī peh-sèⁿ lóng lia̍h chit ê chhám-sū, sī tuì ke̍k-toan ê Bí-sài-a su-siúⁿ kap chiong-boa̍t su-siúⁿ lâi, chiū-sī lia̍h jia̍t-sim-tóng ê só͘-chò--ê. Só͘-í hiah ê hiân-jîn tuì peh-sèⁿ bô jîn-bōng, koh Lô-má chèng-hú teh ap-pek, chiū chiām-chiām hō͘ Keng-ha̍k-sū thun--khì. Iâ-lō͘-sat-léng hām-lo̍h liáu-āu, chiah ê Keng-ha̍k-sū chiū chū-chi̍p ha̍k-seng tī Jabune kè-sio̍k in thoân-lâi ê kàu-io̍k. Chit tiong-kan, in ū chiong in ê thoân-sêng lâi cho͘-chit phian-chhoàn chhâi-phoàⁿ kap chong-gî. Tuì chit chân toā kòng-hiàn, toā ló͘-le̍k--ê, chiū-sī Rabbi Akiba. I tī Kū-iok ê Sèng-keng kap pún-bûn, gián-kiù-siōng sī chiàu chin toā ê tē-uī. I in-uī Bar Kochba ê sū-kiāⁿ, tì-kàu i ê sèⁿ-miā kap sū-gia̍p pêⁿ-pêⁿ soah. Nā-sī i ê ha̍k-seng Rabbi Meir ū chiap-soà i ê kha-pō͘. āu-lâi in ê sū-gia̍p ê tiong-sim-tē ū soà khì Thê-pí-lī-a. In ê phian-chhoàn sū-gia̍p ê kiat-kó, chiū-sī Mashna (A. D. 3 sè-kí thâu oân-sêng) kap Gemara (6 sè-kí boé oân-sêng), iā chit nn̄g pō͘ ha̍p chò-hoé, chiū-sī chhut-miâ ê Talmud.
In tuì-tiōng Sèng-keng ê lu̍t-hoat í-goā, put-chí tiōng-iōng Kháu-thoân ê sè-chek (Khó 7:3, 4; Thài 15:3). Chit hō kháu-thoân ê sè-chek chiū-sī Mishna, ì-sù sī ""têng"", á-sī ""kà-sī"", ū hun-chò nn̄g pō͘ 6 kong.
  1. Jeroim - Lông-gia̍p-siōng ê lu̍t-hoat.
  2. Moed - An-hioh-ji̍t, Sèng-ji̍t ê hoat.
  3. Nashim - Hun-in-hoat.
  4. Nejekim - Hoat-lu̍t-hoat.
  5. Kodashim - Seng-lé-hoat.
  6. Toholoto - Chè-si ê chai-kài-hoat.
  2 pō͘   Halakah - Ji̍t-siông kui-chek (1-3).
           Haggadah - Lu̍t-hoat kái-sek (4-6).
Chiah ê kong-iàu, ū koh hun chò phiⁿ, chiuⁿ, chat, ta̍k chat sī kiò-chò Mishna, Gemara sī teh chù-kái Mishna--ê, ì-sù sī koat-tēng á-sī kàu-lí.
Tī chit tiong-kan lâu tī Pa-pí-lûn ê Iû-thài lâng, iā ū heng-khí Keng-ha̍k-sū, iā phian-chi̍p Talmud, to siáu kap Thê-pí-lī-a só͘ phian--ê ū saⁿ chhut-ji̍p, só͘-í kiò hit ê chò Pa-pí-lûn Talmud. Thê-pí-lī-a hit ê chheng-chò Pa-le̍k-su-thèng Talmud.
Thoân-sêng í-keng koat-tēng, chiū soà chò pa̍t hāng sū-gia̍p. In-uī Hi-pek-lâi oē, pìⁿ-chò sí-oē, iā chāi-lâi ê Hi-pek-lâi jī, sī siá chú-im nā-tiāⁿ, só͘-í kiaⁿ-liáu chiong-lâi seⁿ-khí gō͘-tho̍k (誤讀) chiū tio̍h siat-hoat hō͘ pún-bûn ê tha̍k-hoat kap in thoân-thóng khah it-tì; chiū hoat-bêng bó-im kì-hō lâi pó͘ Hi-pek-lâi jī ê bô oân-choân. Chham-ka chit ê toā sū-gia̍p ê ha̍k-chiá-miâ kap àn-choáⁿ oân-sêng chit ê sū-gia̍p, lóng bô tè thang chai. Só͘-í kin-á-ji̍t chheng hiah ê put-bêng ê ha̍k-chiá chò Massoretes, iā só͘ hoat-bêng ê kì-hō kiò-chò Massra kì-hō.
Só͘-í keng-ha̍k-sū ê tiong-kan choan-bûn teh chò chhau-siá ê kang ê lâng, chheng in chò Massretes, ì-sù sī ""thoân-thóng"" á-sī ""chhiú-poâⁿ-chhiú."" In ài bô chhò-gō͘, só͘-í beh chhau-siá tio̍h it-it àm-kì jī-sò͘, ta̍k choā ê tiong-tiám ū loā-chē, jī ê toā-sió, téng-ē, lóng chiàu goân-pún. Ū-sî nā jī ū koè-thâu á-sī bô-kàu, iā chiàu án-ni chhau, chí-ū kì-bêng tèng-chèng ê soat-bêng tī noâ-goā. Beh siá ê sî tio̍h seng chhut-siaⁿ tuì pún-sin kóng, ""Goá in-uī beh hō͘ Mô͘-se ê lu̍t-hoat chiâⁿ-chò Sèng ê chheh, chiah lâi siá chit-ê,"" iā kiàn lu̍t-hoat ê lō͘-boé choā tio̍h siá ""uī-tio̍h choân I-sek-lia̍t ê ba̍k-chiu,"" koat-toàn m̄-thang ēng tò-chhiú siá, jī kap jī tio̍h làng chi̍t ki thâu-mn̂g khoah, lóng m̄-thang ēng lio̍k-jī (略字). Choân-koàn ê jī lóng tio̍h pêⁿ-toā, ta̍k-pái nā siá kàu Siōng-tè ê miâ ê sî, tio̍h liām ""goá siá chit ê miâ, chiâⁿ Siōng-tè ê êng-kng."" Teh siá Siōng-tè ê miâ ê sî, sui-jiân Í-sek-lia̍t ông lâi, iā m̄-thang thêng, koh tio̍h chi̍t-ē ba̍k siá kàu liáu, m̄-thang ùn-ba̍k chiah koh siá. Siá hó ê lu̍t-hoat tio̍h 30 ji̍t lāi lóng kàu-chèng, chi̍t-lia̍t nā ū chi̍t ê toā-chhò á-sī 3 ê sió-chhò, chiū bē chò gî-sek iōng--tit, si̍t-chāi chin sè-jī chim-chiok.",http://pojbh.lib.ntnu.edu.tw/script/artical-4974.htm,decode error
"佇你手裡是甚物？
題詞：出4：2。
(梁秀德)
1934.8，no.593，pp.7-8
  舊譯--的，是寫「你手攑--的是甚物？」(What is that in thine hand？)
  這句話，是摩西佇何烈的山飼羊，上帝出聲問伊的話。上帝佇刺phè中用異象揀召摩西，共伊講，我是自然而然--的，你著chhoā我的百姓出埃及。摩西推辭，感覺無能，因為佇40年前，捌用武力，欲來chhoā百姓脫離這个國，若是到路尾失敗。今伊佇這个米甸，愛欲來做伊一生的厭世生活。因為伊有失志，受上帝無欲救--伊啦，是干單teh聽候欲審判人死了的靈魂若定，伊佮現生活的人類絕緣--啦！有這號思想的摩西，今伊欲替百姓出頭的心已經冷，救民族的精神，對按呢也已經花去--啦。總是上帝是永遠佇teh--的，是自然而然--的，(I am that I am)。伊有用刺phè中的火，來表明伊是公義--的；用刺phè燒袂著，來顯明伊是永遠佇teh--的，也紲出聲共伊講，我是你的祖公的上帝，亞伯拉罕的上帝，以撒的上帝，雅各的上帝，來表明伊真正佮現生活有關係佇teh。因為伊的祖公的一世人，上帝按怎teh引chhoā--in。今in現在的艱苦，上帝猶原欲看顧，扶持--in。若是你摩西著聽我的命令，我欲用你來chhoā百姓；我這時欲救恁，親像早日救恁祖公一樣。摩西的心驚惶，躊躇推東推西，愛欲閃避責任。
  久久徛佇遮佮上帝對答的摩西，攏是teh想別人的本事，權力，才調，攏袂記得家己是啥貨。今上帝愛予伊知，就講，佇你手-裡是甚物？
  1. 飼羊的柺仔
  描寫佇摩西目睭所有--的，是尼羅的大河，埃及的王宮，法老的勇猛，步兵馬兵的整齊，Pí-tong Lân-sek的大寶庫。遮的攏是埃及國的權力，財力，我這个飼羊的摩西欲thài會贏--伊？拄teh想遮的的時，聽著上帝teh問伊看手-裡是甚物。忽然予伊袂記得別項，干單看伊手所攑--的，就應上帝講，是柺仔。啊！真正是柺仔。伊teh想著攑刀，來去佮法老相刣，若是上帝愛伊攑柺仔去chhoā百姓。飼羊人有兩支拐；一支叫做棍，尾仔較大箍，有釘釘，是teh拍野獸；閣一支是柺仔，頭仔勾勾，teh指導羊仔的行踏，佮救羊仔對陷坑起來。摩西所攑的是柺仔，所以是顯明上帝愛伊用牧者疼羊的態度：就是牧者疼羊的態度：就是溫柔，疼痛，保護，指導，犧牲的精神來chhoā遐的百姓。信徒欲疼教會，予今仔日冷心的信徒倒轉，毋是用刀劍的理論，抑是干戈的攻擊，實在是干單一支的飼羊枴。牧師，傳道，欲救現在的教會，常常愛用in的本事，學問，手腕，勢力佮政策，總是按呢無的確會成功，有時欲大失敗。獨獨著攑所攑的飼羊枴，來做恁治會的法則，救人的家私，穩當會大得勝。
  2. 有權能的柺仔
  越頭看著彼支烏銑烏銑閣毋值錢，大約有5尺8寸長的柺仔，就teh想上帝問我這支拐欲創甚物。忽然聽著上帝共伊講，Hiat佇地裡；伊就閣想敢是叫我hiat捔，伊欲閣用別項予我，通做我刣贏對敵的傢俬。毋是啦！看著所hiat的柺變做蛇，才知上帝行權能佇伊的柺仔，予伊的柺變做有權能的柺仔。
  摩西的心肝真驚，毋敢去，若是上帝予伊的柺變做有權能，欲顯明上帝的神欲佮伊去，上帝的權能佮氣力欲佮伊相佮行雖然摩西是軟茈閣頇慢講話，猶過若得著上帝的權能佮伊行，就欲予彼个勇猛的法老失敗，欲予彼个富有的埃及國滅無。啊！摩西按呢信，上帝按呢行，教會得著較贏。濟濟兄弟teh想伊是真頇慢，無才調；濟濟信徒teh拍算咱都無親像牧師，傳道遐捌道理，咱攏袂曉教會的政治是甚物，抑是幫贊教會著怎樣，遐的攏是傳教師長執的代誌；因為咱是烏鉎烏鉎的柺仔。一旦受著壓迫，籠絡彼時才teh想，thài會按呢。這攏是恁袂記得所攑的柺，是有權能--的，是會予河水變血，予藤仔變蠓，予紅海變乾地的有權能的柺仔--啦。
  信徒逐人佇教會攏通知，通講，通辦，通教，通傳。啥事毋愛知，毋愛講來受壓迫；毋愛辦，毋愛教，毋愛傳來受籠絡啊？
  結尾來講，隨人著攑所攑--的，來盡上帝交代的工，著信上帝的權能佮氣力，來較贏攏總的對敵，予咱徛在佇信，行佇信，跑走佇信，對信到信，到永遠。","Tī lí chhiú-nih sī Sím-mi̍h?
Tê-sû: Chhut 4:2.
(Niû Siù-tek)
1934. 8, no. 593, pp. 7-8
  Kū-e̍k--ê, sī siá ""Lí chhiú kia̍h--ê sī sím-mi̍h?"" (What is that in thine hand?)
  Chit kù oē, sī Mô͘-se tī Hô-lia̍t ê soaⁿ chhī iûⁿ, Siōng-tè chhut siaⁿ mn̄g i ê oē. Siōng-tè tī chhì-phè tiong ēng īⁿ-siōng kéng-tiàu Mô͘-se, kā i kóng, Goá sī chū-jiân jî-jiân--ê, lí tio̍h chhoā goá ê peh-sèⁿ chut Ai-ki̍p. Mô-se the-sî, kám-kak bô lêng, in-uī tī 40 nî chêng, bat ēng bú-le̍k, beh lâi chhoā peh-sèⁿ thoat-lī chit ê kok, nā-sī kàu lō͘-boé sit-pāi. Ta Ni tī chit ê Bí-tiân, ài beh lâi chò i it-seng ê iàm-sè seng-oa̍h. In-uī i ū si̍t-chì, siū Siōng-tè bô beh kiù--i lah, sī kan-ta teh thèng-hāu beh sím-phoàⁿ lâng sí-liáu ê lêng-hûn nā-tiāⁿ, I kap hiān seng-oa̍h ê jîn-luī choa̍t-iân--lah! Ū chit hō su-siúⁿ ê Mô͘-se, taⁿ i beh thè peh-sèⁿ chhut-thâu ê sim í-keng léng, kiù bîn-cho̍k ê cheng-sîn, tuì án-ni iā í-keng hoa-khì--lah. Chóng-sī Siōng-tè sī éng-oán tī-teh--ê, sī chū-jiân jî-jiân--ê, (I am that I am). I ū ēng chhì-phè tiong ê hoé, lâi piáu-bêng I sī kong-gī--ê; ēng chhì-phè sio bē to̍h, lâi hián-bêng I sī éng-oán tī-teh--ê, iā soà chhut-siaⁿ kā i kóng, Goá sī lí ê chó͘-kong ê Siōng-tè, A-pek-la̍h-hán ê Siōng-tè, Í-sat ê Siōng-tè, Ngá-kok ê Siōng-tè, lâi piáu-bêng I chin-chiàⁿ kap hiān seng-oa̍h ū koan-hē tī-teh. In-uī i ê chó͘-kong ê chi̍t sì-lâng, Siōng-tè án-choáⁿ teh ín-chhoā--in. Taⁿ in hiān-chāi ê kan-khó͘, Siōng-tè iû-goân beh khoàⁿ-kò͘, hû-chhî--in. Nā-sī lí Mô͘-se tio̍h thiaⁿ Goá ê bēng-lēng, Goá beh ēng lí lâi chhoā peh-sèⁿ; Goá chit-sî beh kiù lín, chhin-chhiūⁿ chá-ji̍t kiù lín chó͘-kong chi̍t-iūⁿ. Mô͘-se ê sim kiaⁿ-hiâⁿ, tiû-tû the-tang the-sai, ài beh siám-pīⁿ chek-jīm.
  Kú-kú khiā tī chia kap Siōng-tè tuì-tap ê Mô͘-se, lóng sī teh siūⁿ pa̍t lâng ê pún-sū, koân-le̍k, châi-tiāu, lóng bē kì-tit ka-kī sī siáⁿ-hoè. Taⁿ Siōng-tè ài hō͘ i chai, chiū kóng, Tī lí chhiú--nih sī sím-mi̍h?
  1. Chhī-iûⁿ ê Koáiⁿ-á
  Biô-siá tī Mô͘-se ba̍k-chiu só͘ ū--ê, sī Nî-lô ê toā-hô, Ai-ki̍p ê ông-kiong, Hoat-ló ê ióng-béng, pō͘-peng bé-peng ê chéng-chè, Pí-tong Lân-sek ê toā pó-khò͘. Chiah-ê lóng sī Ai-ki̍p kok ê koân-le̍k, châi-le̍k, goá chit ê chhī-iûⁿ ê Mô͘-se beh thài oē iâⁿ--i? Tú teh siūⁿ chiah-ê ê sî, thiaⁿ-tio̍h Siōng-tè teh mn̄g i khoàⁿ chhiú--nih sī sím-mi̍h. Hut-jiân hō͘ i bē kì-tit pa̍t-hāng, kan-ta khoàⁿ i chhiú só͘ kia̍h--ê, chiū ìn Siōng-tè kóng, Sī koáiⁿ-á. Ah! Chin-chiàⁿ sī koáiⁿ-á. I teh siūⁿ tio̍h kia̍h to, lâi khì kap Hoat-l2o sio-thâi, nā-sī Siōng-tè ài i kia̍h koáiⁿ-á khì chhoā peh-sèⁿ. Chhī-iûⁿ lâng ū nn̄g ki koáiⁿ; chi̍t ki kiò chò kùn, boé-á khah toā kho͘, ū tèng teng, sī teh phah iá-siù; koh chi̍t ki sī koáiⁿ-á, thâu-á kau-kau, teh chí-tō iûⁿ-á ê kiâⁿ-ta̍h, kap kiù iûⁿ-á tuì hām-kheⁿ khí--lâi. Mô͘-se só͘ kia̍h ê sī koáiⁿ-á, só͘-í sī hián-bêng Siōng-tè ái i ēng bo̍k-chiá thiàⁿ iûⁿ ê thài-tō͘: Chiū-sī bo̍k-chiá thiàⁿ iûⁿ ê thài-tō͘: Chiū-sī un-jiû, thiàⁿ-thàng, pó-hō͘, chí-tō, hi-seng ê cheng-sîn lâi chhoā hiah ê peh-sèⁿ. Sìn-tô͘ beh thiàⁿ kàu-hoē, hō͘ kin-á-ji̍t léng-sim ê sìn-tô͘ tò-tńg, m̄-sī ēng to-kiàm ê lí-lūn, á-sī kan-ko ê kong-kek, si̍t-chāi sī kan-ta chi̍t ki ê chhī-iûⁿ koáiⁿ. Bo̍k-su, thoân-tō, beh kiù hiān-chāi ê kàu-hoē, siông-siông ài ēng in ê pún-sū, ha̍k-būn, chhiú-oán, sè-le̍k kap chèng-chhek, chóng-sī án-ni bô tek-khah ē sêng-kong, ū-sî beh toā sit-pāi. To̍k-to̍k tio̍h kia̍h só͘ kia̍h ê chhī-iûⁿ koáiⁿ, lâi chò lín tī-hoē ê hoat-chek, kiù lâng ê ke-si, ún-tàng ē toā tek-sèng.
  2. Ū koân-lêng ê koáiⁿ-á
  oa̍t-thâu khoàⁿ-tio̍h hit ki o͘-sian o͘-sian koh m̄-ta̍t chîⁿ, tāi-iok ū 5 chhioh 8 chhùn tn̂g ê koáiⁿ-á, chiū teh siūⁿ Siōng-tè mn̄g goá chit ki koáiⁿ beh chhòng sím-mi̍h. Hut-jiân thiaⁿ-tio̍h Siōng-tè kā i kóng, Hiattī toē-nih; i chiu koh siūⁿ káⁿ sī kiò goá hiat-kak, I beh koh ēn pa̍t-hāng hō͘ goá, thang chò goá thâi-iâⁿ tuì-te̍k ê ke-si. M̄-sī lah! Khoàⁿ-tio̍h  só͘ hiat ê koáiⁿ pìⁿ-chò choâ, chiah chai Siōng-tè kiâⁿ koân-lêng tī i ê koáiⁿ-á, hō͘ i ê koáiⁿ pìⁿ-chò ū koân-lêng ê koáiⁿ-á.
  Mô͘-se ê sim-koaⁿ chin kiaⁿ, m̄-káⁿ khì, nā-sī Siōng-tè hō͘ i ê koáiⁿ pìⁿ-chò ū koân-lêng, beh hián-bêng Siōng-tè ê Sîn beh ka pi khì, Siōng-tè ê koân-lêng kap khuì-la̍t beh kap i saⁿ-kap kiâⁿ Sui-jiân Mô͘-se sī nńg-chiáⁿ koh ham-bān kóng oē, iáu-kú nā tit-tio̍h Siōng-tè ê koân-lêng kap i kiâⁿ, chiū beh hō͘ hit ê ióng-béng ê Hoat-ló sit-pāi, beh hō͘ hit 5 pù-ū ê Ai-ki̍p kok bia̍t-bô. Ah! Mô͘-se án-ni sìn, Siōng-tè án-ni kiâⁿ, kàu-hoē tit-tio̍h khah-iâⁿ. Chē-chē hiaⁿ-tī teh siūⁿ i sī chin ham-bān, bô châi-tiāu; chē-chē Sìn-tô͘ teh phah-sǹg lán to bô chhin-chhiūⁿ bo̍k-su, thoân-tō hiah bat tō-lí, lán lóng boē-hiáu kàu-hoē ê chèng-tī sī sím-mi̍h, á-sī pang-chān kàu-hoē tio̍h cháiⁿ-iūⁿ, hiah ê lóng-sī thoân-kàu-su tióng-chip ê tāi-chì; in-uī lán sī o͘-sian o͘-sian ê koáiⁿ-á. It-tàn siū-tio̍h ap-pek, lóng-lo̍k hit-sî chiah teh siūⁿ, thài oē án-ni. Che lóng-sī lín bē kì-tit só͘ kia̍h ê koáiⁿ, sī ū koân-lêng--ê, sī ē hō͘ Hô-chuí pìⁿ huih, hō͘ tîn-á pìⁿ báng, hō͘ Âng-hái pìⁿ ta-tē ê ū koân-lêng ê koáiⁿ-á--lah.
  Sìn-tô͘ ta̍k lâng tī kàu-hoē lóng thang chai, thang kóng, thang pān, thang kà, thang thoân. Siáⁿ-sū m̄-ài chai, m̄-ài kóng lâi siū ap-pek; m̄-ài pān, m̄-ài kà, m̄-ài thoân lâi siū lóng-lo̍k ah?
  Kiat-boé lâi kóng, suî lâng tio̍h kia̍h só͘ kia̍h--ê, lâi chīn Siōng-tè kau-tāi ê kang, tio̍h sìn Siōng-tè ê koân-lêng kap khuì-la̍t, lâi khah-iâⁿ lóng-chóng ê tuì-te̍k, hō͘ lán khiā-chāi tī sìn, kiâⁿ tī sìn, pháu-cháu tī sìn, tuì sìn kàu sìn, kàu éng-oán.",http://pojbh.lib.ntnu.edu.tw/script/artical-4975.htm,decode error
"結核病
1934.08  593卷  p.8-10
(接7月第10面)
(陳鳩水)
  第二章：結核病的原因
1882年德國人Robert Koch，發見結核菌，這號真微細，若無經過顯微鏡放大，袂會看著。
人類的種族無相同，體格，理智，以及進取無相同。細菌也是按呢。結核菌有常常寄生佇人--的，佇牛--的，佮彼號寄生佇鳥類--的。
人類結核菌，是人體內最常看著--的，彼个毒，極其猛烈。牛的結核菌，佇人體內罕得看著，彼个毒，比較的是輕；鳥類-的，佮咱人閣較無關係。
結核菌的來源
人類結核病的由來，已經真久啦！彼个菌，對病人傳染予別人。佇中國以及咱台灣，常常看著--的，是慢性的肺結核患者真嗽，in的痰有真的結核菌，in 呸痰佇街路，公共的場所，毛巾來傳播，病人咧嗽的時，所噴出的瀾鬚常常有彼號菌。
結核菌佇暗溼的所在，會活幾若月日久；有時牢佇衫仔褲，食物，囡仔的手，來入到喙。
結核菌，對手入到喙，來傳染--的真濟。濟濟結核患者毋知伊的病，不知不覺的中間，來傳染別人。
牛沓沓染著這號病，牛的病細沉重，人若毋知，病菌常常對食道排出，穢牛的身軀，尾；焦的時拍交落佇接奶的器具，來濫佇牛奶。若牛的奶頭有結核病，就危險閣較濟。總講，對牛來傳染無濟，佇咱台灣閣較是按呢 - 因為台灣人常常食牛奶--的，真少啦！
病體進入身體內的路徑
病體到氣管，閣入去肺臟；或是對喙到頷頸的淋巴泉，有時捌對皮膚進入身體內。
結核菌的發育
病菌入氣管後，牢佇黏膜；有的因為營養無拄好來滅無，有的入佇小細的淋巴管內，予細胞共伊包圍，致到營養缺乏，到尾滅無；也有的予細胞包圍，潛伏佇身體內，久久袂會做害。親像細菌真濟，彼个毒的力也真強，咱人的抵抗力不足，菌就盤過細胞的圍牆，深入淋巴泉，抑是肺部，有的閣進入小血管抑是淋巴管，以及身體中的別部分。
菌入肺部，然後到處生湠。若咱人的抵抗力會制止，組織就增生，包圍病菌來成做結核。
起頭結核，親像針頭遐大，有的到豆仔大。若病菌戰贏，就包圍的組織軟化。結核中有包臭去的細胞，以及死的病菌，彼个形狀親像奶汁(酪)，所以也叫做乾酪樣質。包圍的組織軟化後，病猶咧進行，乾酪樣質盤過包圍，進入肺泡；肺泡受刺激，予橫隔膜佮胸肌突然起痙攣性的收lio̍k (收縮)。對按呢，患者發彼號強閣有力的呼氣來生起嗽。乾酪樣質到氣管支，佮彼部分的黏液，混合變做痰。
痰，有結核菌佮細胞；或是死--的，或是活--的，攏是對肺部的結核來--的。濟濟微細的結核互相接近，就成做橄欖，或是胡桃大的結核，叫做團集結核。病菌佇結核中生湠，結核周圍的增生，漸漸成做結核性的組織。這?組織軟化，來排出佇氣管支，也結核性的組織的本所在，空空成做窟 (窩)。
當頂面所記的病理，變化進行的時期，身體的抵抗無一時停，就成做窟後，細胞也會完全共伊包圍，干焦予伊賰細細的洞，佮小肺管通往。彼个包圍的物，受體液內的石灰質沉-著，有時2，3分厚；親像按呢，就病會完全好。
有摻菌的痰瀾的接觸，予聲帶，以及喉部發病。痰有時吞落到位，也胃若無勇，就入到腸做病。結核菌無遐爾快鑽過大人的腸壁，毋過囡仔，菌經過腸壁的淋巴管，到淋巴泉，紲到龍骨的淋巴結，有的到肺，來成肺結核；有的到腹膜來成腹膜炎。","Kiat-hu̍t-pēⁿ
1934.08  593 koàn  p.8-10
(Chiap 7 goe̍h tē 10 bīn)
(Tân Khiu-suí)
  Tē jī chiuⁿ: Kiat-hu̍t-pēⁿ ê goân-in
1882 nî Tek-kok lâng Robert Koch, hoat-kiàn Kiat-hu̍t-khún, chit-hō chin bî-sè, nā bô keng-koè hián-bî-kiàⁿ hòng-toā, bē-ē khoàⁿ-tio̍h.
Jîn-luī ê chéng-cho̍k bô saⁿ-tâng, thé-keh, lí-tì, í-ki̍p chìn-chhú bô saⁿ-tâng. Sè-khún iā sī án-ni. Kiat-hu̍t-khún ū siông-siông kià-seng tī lâng--ê, tī gû--ê, kap hit hō kià-seng tī chiáu-luī--ê.
Jîn-luī Kiat-hu̍t-khún, sī jîn-thé-lāi choè siông khoàⁿ-tio̍h--ê, hit ê to̍k, ke̍k-kî béng-lia̍t. Gû ê Kiat-hu̍t-khún, tī jîn-thé-lāi hán-tit khoàⁿ-tio̍h, hit ê to̍k, pí-kàu-tek sī khin; chiáu-luī-ê, kap lán lâng koh-khah bô koan-hē.
Kiat-hu̍t-khún ê lâi-goân
Jîn-luī Kiat-hu̍t-pēⁿ ê iû-lâi, í-keng chin kú lah! Hit ê khún, tuì pēⁿ-lâng thoân-jiám hō͘ pa̍t-lâng. Tī Tiong-kok í-ki̍p lán Tâi-oân, siông-siông khoàⁿ-tio̍h--ê, sī bān-sèng ê Hì-kiat-hu̍t hoān-chiá chin sàu, in ê thâm ū chin ê Kiat-hu̍t-khún, in phuì-thâm tī ke-lō͘, kong-kiōng ê tiûⁿ-só͘, mn̂g-kin lâi thoân-pò͘, pēⁿ-lâng teh sàu ê sî, só͘ phùn-chhut ê loāⁿ-chhiu siông-siông ū hit hō khún.
Kiat-hu̍t-khún tī àm-sip ê só͘-chāi, ē oa̍h kuí-nā goe̍h-ji̍t kú; ū-sî tiâu tī saⁿ-á-khò͘, chia̍h-mi̍h, gín-ná ê chhiú, lâi ji̍p kàu chhuì.
Kiat-hu̍t-khún, tuì chhiú ji̍p kàu chhuì, lâi thoân-jiám--ê chin chē. Chē-chē Kiat-hu̍t hoān-chiá m̄-chai i ê pēⁿ, put-ti put-kak ê tiong-kan, lâi thoân-jiám pa̍t-lâng.
Gû ta̍uh-ta̍uh jiám-tio̍h chit hō pēⁿ, gû ê pēⁿ-sè tîm-tāng, lâng nā m̄-chai, pēⁿ-khún siông-siông tuì chia̍h-tō pâi-chhut, oè gû ê seng-khu, boé; ta ê sî phah ka-la̍uh tī chiap-ni ê khì-khū, lâi lām tī gû-ni. Nā gû ê ni-thâu ū Kiat-hu̍t-pēⁿ, chiū guî-hiám koh-khah chē. Chóng-kóng, tuì gû lâi thoân-jiám bô chē, tī lán Tâi-oân koh-khah sī án-ni  -  in-uī Tâi-oân-lâng siông-siông chia̍h gû-ni--ê, chin chió lah!
Pēⁿ-thé chìn-ji̍p sin-thé-lāi ê lō͘-kèⁿ
Pēⁿ-thé kàu khì-kńg, koh ji̍p khì hì-chōng; hek-sī[sic] tuì chhuì kàu ām-kún ê lîm-pa-choâⁿ, ū-sī[sic] bat tuì phoê-hu chìn-ji̍p sin-thé--lāi.
Kiat-hu̍t-khún ê hoat-io̍k
Pēⁿ-khún ji̍p khì-kńg āu, tiâu tī liâu-mo̍h[sic]; ū-ê in-uī êng-ióng bô tú-hó lâi bia̍t-bô, ū-ê ji̍p tī sió-sè ê lîm-pa-kńg lāi, hō͘ sè-pau kā i pau-uî, tì-kàu êng-ióng khoat-hoa̍t, kàu-boé bia̍t-bô; iā ū-ê hō͘ sè-pau pau-uî, chiâm-ho̍k tī sin-thé-lāi, kú-kú bē-ē chò hāi. Chhin-chhiūⁿ sè-khún chin-chē, hit ê to̍k ê la̍t iā chin kiông, lán lâng ê tí-khòng-la̍t put-chiok, khún chiū poâⁿ-koè Sè-pau ê uî-chhiûⁿ, chhim-ji̍p lîm-pa-choâⁿ, á-sī hì-pō͘, ū-ê koh chìn-ji̍p sió-hoeh-kńg á-sī lîm-pa-kńg, í-ki̍p sin-thé tiong ê pa̍t-pō͘-hūn.
Khún ji̍p hì-pō͘, jiân-āu tò-chhù seⁿ-thoàⁿ. Nā lán lâng ê tí-khòng-la̍t ē chè-chí, cho͘-chit chiū Chēng-seng (增生), pau-uî pēⁿ-khún lâi chiâⁿ-chò Kiat-hu̍t (結核).
Khí-thâu Kiat-hu̍t, chhin-chhiūⁿ chiam-thâu hiah toā, ū-ê kàu tāu-á toā. Nā pēⁿ-khún chiàn-iâⁿ, chiū pau-uî ê cho͘-chit Nńg-hoà (軟化). Kiat-hu̍t-tiong ū pau chhàu-khì ê sè-pau, í-ki̍p sí ê pēⁿ-khún, hit ê hêng-chōng chhin-chhiūⁿ Leng-chiap (酪), só͘-í iā kiò-chò Kan-lo̍k iūⁿ-chit (乾酪樣質). Pau-uî ê cho͘-chit nńg-hoà āu, pēⁿ iáu teh chìn-hêng, Kan-lo̍k iūⁿ-chit poâⁿ-koè pau-uî, chìn-ji̍p Hì-phàu (肺泡); Hì-phàu siū chhì-kek, hō͘ Hoâiⁿ-keh-mo̍h (橫隔膜) kap Heng-chi (胸肌) tu̍t-jiân khí keng-loân-sèng ê Siu-lio̍k (收縮). Tuì án-ni, hoān-chiá hoat hit hō kiông koh ū la̍t ê Ho͘-khì (呼氣) lâi seⁿ-khí sàu. Kan-lo̍k iūⁿ-chit kàu khì-kńg-chhi, kap hit pō͘-hūn ê liâm-ek[sic], hūn-ha̍p pìⁿ-chò thâm.
Thâm, ū Kiat-hu̍t-khún kap sè-pau; hek-sī[sic] sí--ê, hek-sī[sic] oa̍h--ê, lóng-sī tuì hì-pō͘ ê kiat-hu̍t lâi--ê. Chē-chē bî-sè ê kiat-hu̍t hō͘-siông[sic] chiap-kūn, chiū chiâⁿ-chò Kaⁿ-ná (橄欖), he̍k-sī Ô͘-thô-toā (胡桃大) ê kiat-hu̍t, kiò-chò Thoân-chi̍p kiat-hu̍t (團集結核). Pēⁿ-khún tī kiat-hu̍t tiong seⁿ-thoàⁿ, kiat-hu̍t chiu-uî ê chēng-seng[sic], chiām-chiām chiâⁿ-chò kiat-hu̍t-sèng ê cho͘-chit. Chit ê cho͘-chit nńg-hoà, lâi pâi-chhut tī khì-kńg-chhi, iā kiat-hu̍t-sèng ê cho͘-chit ê pún só͘-chāi, khang-khang chiâⁿ-chò Khut (窩).
Tng téng-bīn só͘ kì ê pēⁿ-lí, piàn-hoà chìn-hêng ê sî-kî, sin-thé ê tí-khòng bô chi̍t-sî thêng, chiū chiâⁿ-chò khut āu, sè-pau iā ē oân-choân kā i pau-uî, kan-ta hō͘ i chhun sè-sè ê tōng, kap sió hì-kńg thong-óng. Hit ê pau-uî ê mi̍h, siū thé-e̍k-lāi ê chio̍h-hoe-chit tîm-tio̍h, ū-sî 2, 3 hun kāu; chhin-chhiūⁿ án-ni, chiū pēⁿ ē oân-choân hó.
Ū chham khún ê thâm-noā ê chiap-chhiok, hō͘ Siaⁿ-toà (聲帶), í-ki̍p âu-pō͘ (喉部) hoat-pēⁿ. Thâm ū-sî thun-lo̍h kàu uī, iā uī nā bô ióng, chiū ji̍p kàu tn̂g chò pēⁿ. Kiat-hu̍t-khún bô hiah nih khoài chhǹg-koè toā lâng ê tn̂g-piah, m̄-kú gín-ná, khún keng-koè tn̂g-piah ê lîm-pa-kńg, kàu lîm-pa-choâⁿ, soà kàu liông-kut ê lîm-pa-kiat (淋巴結), ū-ê kàu hì, lâi chiâⁿ hì-kiat-hu̍t; ū-ê kàu pak-mo̍h lâi chiâⁿ pak-mo̍h-iām.",http://pojbh.lib.ntnu.edu.tw/script/artical-4976.htm,decode error
"那鴻的冊
陳金然
194002 659號 p.3-6
1. 那鴻意思是安慰的人，伊的冊是小先知的第7本，關係伊的事，聖冊攏無記載，佇舊約別位也無記這个名，外典II I-su-la̍h 1：40佮約瑟-hut的冊有記載。後來的歷史家有講起偌濟人有這个名，親像耶穌的養爸約瑟的祖先也有這个名(路3：25)。(新約是照舊翻譯的讀做Ná-ong(hông))伊是伊勒歌斯人，這个所在是佇佗位僫得知，有幾若說。 1)十六世紀以後有傳說，講亞述的境內有基督徒咧蹛的庄社叫做アルクス(Arukus)，講佇遐有那鴻的墓。2)對伊守賞用的地方名-黎巴嫩，迦密，巴珊1：4-來看是佇巴勒斯坦(Pa-le̍k-su-thèng)裡。a)迦百農，因為意思是那鴻的城。b)現今北Ka li-li的伊勒歌斯。3) 總是照看那鴻的預言是北朝滅無了後的事，閣也有顯出猶大人的口氣，1：15歡喜亞述的受刑罰，為著猶大吐出萬斷的氣焰1：9-2：2。所以伊是南爿的人，敢是猶大的南部エリユチロポリス(Eleutheropolis)。
    2. 本書是論尼尼微(Nî-nî-bî)的重擔(1：1「默示」原文的意思是「重擔」)。若看內容閣較通知是論起尼尼微的衰敗到極2：10-13。對按呢咱小可通知本書的時代，2：1 「破壞的上到你的面前。」這大概是指有精銳的軍兵來圍困尼尼微的情形，照歷史來看，當時尼尼微有兩擺受攻打。1)主前625年Bí-thài來攻擊，總是拄著北番西古提(Se-kó͘-thê)人的深入就退兵。2)主前613年，就是ナボポラサル(Nabopolassar)所chhoā Bí-thài佮迦勒底精銳的大軍啦，這擺的攻打尼尼微受滅無612 B.C.，(在來攏是講尼尼微的滅無是606 B.C.，總是照最近的考古學發掘的結果就確定是612 B.C.)。對按呢通知661 B.C.(這个lio̍k-jī就是主前的意思，以後常常愛用) アシユルバニパル(Assurbanipar)攻取挪亞們(Lô-a-bûn)，到尼尼微滅無的中間所有的預言啦。有先生講是614 B.C.死的。
    3. 本書的主題就是尼尼微的受滅，高調上帝的正義的勝利，其中1：2-9是詩，是字母歌，(對ァルタス抵是希伯來字母的一半)，其餘的描寫也真活潑。所有先生講，「伊的活動的描寫，媠的詩的表現，除以賽亞以外，無人通佮伊相比。」今咱來看伊的內容。
題頭1：1。
I. 耶和華的受氣佮報仇 1：2-9。
II. 預言猶大的拯救1：12-15，2：2。
III. 預言尼尼微的滅無1：10-11，2：1，3-3：19。
 1. 有災厄啊 1：10-11，2：1，3-13。
  1) 設歹計謀攻擊耶和華 1：10，11，(有人講是指Se-ná-ki-li̍pII王18：13；賽 36：1以下)。
  2) 精銳的大軍隊2：1，3-5)。
  3) 城內的慘狀2：6-9。
  4) 強猛的獅今佇佗落？-尼尼微荒廢啦2：10-13。
2. 有災厄啊，予人流血的城3：1-7。
3. 恥笑的歌3：8－17。
  1) 你檢有較贏挪亞們？3：8－10。
  2) 你也欲滅無3：11－13。
  3) 你著備辦受圍困3：14－17。
    4. 亞述王啊......你的傷醫袂好3：18，19。實在有表現幾10年間仁心所抱的義忿佮熱烈正義報仇的觀念啦。咱毋通看這做野蠻，因為在佇in這是真的以色列精神。
    5. 照以上咱所讀的內容來看，那鴻形容選民的敵國亞述佮尼尼微的拋荒遐熱烈，紲有先生講伊是反對以前的先知。因為只有嫌敵國，袒護本國。若是以前的先知有用正義來批判本國的罪惡，紲預言本國的衰敗。親像：
  上帝無欲寬恕以色列摩 8：2；賽 9：12，17，21，10：4。
  上帝無閣予以色列受苦鴻1：12。以下只有記聖經節，請掀聖經來對照。
    鴻3：19－未 1：9 (賽 1：5，6；何 5：13)。
        3：7－何 11：5，6；賽 6：11。
2：11，12，3：1－3－賽 5：25－30。
        3：3－摩 8：3。
2：7，3：10，18－Mô͘ 6：7；Sài 5：13，8：15；Bí 1：16。
        3：10－Hô 13：16。
        3：5 －Hô 2：10。
        3：15－Hô 8：14，Sài 1：7，5：24。
3：15－Mô͘ 7：17，9：1，4；Hô 11：5，6，13：16。
2：2，9－Mô͘ 3：11，Hô 13：15，Sài 8：1－4。
3：17，18－Hô 7：16，13：10，Sài 3：2，10：6。
3：12－Sài 28：4。
1：15－Sài 22：5－8。
  照看這款thán-hō顯揚本國的思想，較會迎合百姓的心。因為百姓攏是自信本國的興隆，誇耀本國的徛在。(看賽 28：15，9：10)。所以有先生稱伊做民眾的預言者。甚至有人講伊的使命，就是耶利米所叫做假先知的使命，在佇憂國的耶利米來看，檢采那鴻是興國的預言者。
鴻1：12－耶 35：17。
        2：1 －   22：27。
        2：8－    21：14。
        3：7－    22：7。
        1：12，15－   23：16，17。
  總是在佇那鴻是猶有閣較高尚的使命佇咧。
    6. 這霎愛來想伊的教示。
    1) 亞述是上帝受氣的槌，痛恨的柺(賽 10：5)，欲差伊攻擊邪惡的邦國。彼時以色列悖逆上帝，所以上帝有用這支枴來拍，來教示，總是可惜這支枴紲驕傲盤過主權(賽 10：15)放縱私慾行強暴，自然受上帝的棄捒，滅無。所以咱得著上帝歡喜用咱的時，閣較著謙卑來服從伊的旨意。
    2)歷史佇上帝的手中咧循環。撒馬利亞悖逆，上帝用枴來拍碎722 B.C.，柺仔主權，盤過主權，上帝棄捒612 B.C.，這是那鴻所警告的，是欲警告猶大，因為猶大若毋反悔，猶原的行siāng條路，猶大竟然無反悔，586 B.C.就滅無。
    3)上帝袂侮慢得(加 6：7)。「有一个對你遐(亞述)出來，徒無奸惡，設歹計謀，攻擊耶和華」(1：11)。這是指Se-ná-ki-li̍p(賽 36：1-)，實在有侮慢上帝，上帝，上帝即時差使者拍死in 18萬5000人(II王19：25)，in猶過毋知通反悔。今就滅無啦！
    4)耶和華是妒忌的上帝，...是報仇閣大受氣(1：2)。決斷無掠有罪的做無罪，總是耶和華的受氣，是無快受氣的受氣，因為伊用仁慈欲chhoā人反悔(羅 2：4)。就是寬容，毋愛有人沉淪，是愛人攏反悔(II比3：9)。「耶和華是好，佇患難的日，伊做衛所，閣捌遐的倚靠伊的人」(鴻1：7)。按呢上帝的受氣是正義的受氣，所以本書所講壓迫人的的滅無對哈巴谷的問題有提供一時tek的解決(後月才研究哈巴谷)。
    5)亞述久久做耶和華的百姓的進路的窒礙，伊確信亞述的倒壞是予選民行佇in本來的使命的路，這个信念是根據佇上帝的道德世界支配的信念，是有終末論tek的價值佇咧。驕傲的人無久的確著啉上帝受氣的酒杯，受壓迫的人自然真期待這號上帝正義的顯現，不但是正義觀，是著進一步到佇十字架的精神啦。
＊    ＊    ＊    ＊
初代教會有受羅馬政府陷害，彼時有一个熱心的基督徒叫做Hu-lân-se-su Noh-lah (Francis Nola)，有受當局的注意，孤不將著閃避覕佇洞空內，佇遐聽候上帝安排。伊入去了後，有一隻蜘蛛佇彼个喙口直直經絲，經到完全包密彼个喙口。伊對內面看了真心適。奇妙啊！這隻蜘蛛有拯救伊的性命。因為人揣到遮欲掠伊的時，看見洞門有蜘蛛網，就講，Hu-lân-se-su Noh-lah拍算無覕佇這內面，就對別位去揣，對按呢伊有脫離對敵的手。到後來伊回顧這層，就講，「上帝若為咱，就蜘蛛網亦親像鐵門，城牆的勇壯。」","Ná-hông ê chheh
Tân Kim-jiân
194002 659 hō p.3-6
1.Ná-hông ì-sù sī an-uì ê lâng, i ê chheh sī sió sian-ti ê tē 7 pún, koan-hē i ê sū, Sèng-chheh lóng bô kì-chài, tī Kū-iok pa̍t-uī iā bô kì chit ê miâ, goā-tián II-su-la̍h 1:40 kap Iok-sek-hut ê chheh ū kì-chài. āu-lâi ê le̍k-sú-ka ū kóng-khí loā-chē lâng ū chit ê miâ, chhin-chhiūⁿ Iâ-so͘ ê iúⁿ-pē Iok-sek ê chó͘-sian iā ū chit ê miâ (Lō͘ 3:25). (Sin-iok sī chiàu kū hoan-e̍k--ê tha̍k chò Ná-ong) I sī I-le̍k-ko-su lâng, chit ê só͘-chāi sī tī toh-uī oh-tit chai, ū kuí-nā soat. 1) Cha̍p-la̍k sè kí í āu ū thoân-soat, kóng A-su̍t ê kéng-lāi ū Ki-tok-tô͘ teh toà ê chng-siā kiò-chò アルクス(Arukus), kóng tī hia ū Ná-hông ê bōng. 2) Tuì i siú siông-iōng ê tē-hng-miâ-Lī-pa-lùn, Ka-bi̍t, Pa-san 1:4-lâi khoàⁿ sī tī Pa-le̍k-su-thèng nih. a) Ka-pek-lông, in-uī ì-sù sī Ná-hông ê siâⁿ. b) Hiān-kim pak Ka li-li ê I-le̍k-ko-su. 3) Chóng-sī chiàu khoàⁿ Ná-hông ê ū-giân sī pak tiâu bia̍t-bô liáu-āu ê sū, koh iā ū hián-chhut Iû-thài lâng ê kháu-khì, 1:15 hoaⁿ-hí A-su̍t ê siū hêng-hoa̍t, uī-tio̍h Iû-tāi thò͘-chhut bān-tn̄g ê khì-iām 1:9-2:2. Só͘-í i sī lâm-pêng ê lâng, káⁿ sī tī Iû-tāi ê lâm-pō͘エリユチロポリス(Eleutheropolis).
2. Pún-su sī lūn Nî-nî-bî ê tāng tàN (1:1""be̍k-sī""goân-bûn ê ì-sù sī ""tâng-tàⁿ""). Nā khoàⁿ loē-iông koh-khah thang chai sī lūn-khí Nî-nî-bî ê soe-pāi kàu-ke̍k 2:10-13. Tuì án-ni lán sió-khoá thang chai pún-su ê sî-tāi, 2:1 ""Phò-hoāi ê chiūⁿ kàu lí ê bīn-chêng."" Che tāi-khài sī chí ū cheng-joē ê kun-peng lâi uî-khùn Nî-nî-bî ê chêng-hêng, chiàu le̍k-sú lâi khoàⁿ, tng-sî Nî-nî-bî ū nn̄g pái siū kong-táⁿ. 1) Chú-chêng 625 nî Bí-thài lâi kong-kek, chóng-sī tú-tio̍h pak-hoan Se-kó͘-thê lâng ê chhim-ji̍p chiū thè peng. 2) Chú-chêng 613 nî, chiū-sī ナボポラサル(Nabopolassar) só͘ chhoā Bí-thài kap Ka-le̍k-tí cheng-joē ê tāi-kun lah, chit pái ê kong-táⁿ Nî-nî-bî siū bia̍t-bô 612 B.C., (chāi-lâi lóng sī kóng Nî-nî-bî ê bia̍t-bô sī 606 B.C., chóng-sī chiàu choè-kīn ê khó-kó͘ ha̍k hoat-ku̍t ê kiat-kó chiū khak-tēng sī 612 B.C.). Tuì án-ni thang chai 661 B.C. (chit ê lio̍k-jī chiū-sī Chú-chêng ê ì-sù, í-āu siông-siông ài ēng) アシユルバニパル(Assurbanipar) kong-chhú Lô-a-bûn, kàu Nî-nî-bî bia̍t-bô ê tiong-kan só͘ ū ê ū-giân lah. Ū sian-seⁿ kóng sī 614 B.C. sí--ê.
3. Pún-su ê chú-tê chiū-sī Nî-nî-bî ê siū-bia̍t, ko-tiau Siōng-tè ê chèng-gī ê sèng-lī, kî-tiong 1:2-9 sī si, sī jī bó koa (tuì ァルタスtú sī Hi-pek-lâi jī-bó ê ê chi̍t poàⁿ), kî-û ê biô-siá iā chin hoa̍t-phoat. Só͘ ū sian-seⁿ kóng, ""i ê oa̍h-tāng ê biô-siá, suí ê si ê piáu-hiān, tû Í-sài-a í-goā, bô lâng thang kap i saⁿ-pí.""  Taⁿ lán lâi khoàⁿ i ê loē-iông.
Tê-thâu 1:1.
I. Iâ-hô-hoa ê siū-khì kap pò-siû 1:2-9.
II. Ū-giân Iû-tāi ê chín-kiù 1:12-15, 2:2.
III. Ū-giân Nî-nî-bî ê bia̍t-bô 1:10-11, 2:1, 3-3:19.
 1. Ū chai-ē ah 1:10-11, 2:1, 3-13.
  1) Siat pháiⁿ kè-bô͘ kong-kek Iâ-hô-hoa 1:10,11, (ū lâng kóng sī chí Se-ná-ki-li̍p II Ông 18:13; Sài 36:1 í-hā).
  2) Cheng-joē ê toā-kun-tuī 2:1,3-5).
  3)Siâⁿ-lāi ê chhám-chōng 2:6-9.
  4) Kiông-béng ê sai taⁿ tī tah-lo̍h? -Nî-nî-bî hong-hoè lah 2:10-13.
2. Ū chai-ē ah, hō͘ lâng lâu hoeh ê siâⁿ 3:1-7.
3.Thí-chhiò ê koa 3:8－17.
  1) Lí kiám ū khah-iâⁿ Lô-a-bûn? 3:8－10.
  2) Lí iā beh bia̍t-bô 3:11－13.
  3) Lí tio̍h pī-pān siū uî-khùn 3:14－17.
4. A-su̍t ông ah...... lí ê siong i bē hó 3:18,19. Si̍t-chāi ū piáu-hiān kuí 10 nî kan jîn-sim só͘ phāu ê gī-hún kap jia̍t-lia̍t chèng-gī pò-siû ê koan-liām lah. Lán m̄-thang khoàⁿ che chò iá-bân, in-uī chāi-tī in che sī chin ê Í-sek-lia̍t cheng-sîn.
5. Chiàu í-siōng lán só͘ tha̍k ê loē-iông lâi khoàⁿ, Ná-hông hêng-iông soán-bîn ê te̍k-kok A-su̍t kap Nî-nî-bî ê pha-hng hiah jia̍t-lia̍t, soà ū sian-seⁿ kóng i sī hoán-tuì í-chêng ê sian-ti. In-uī chí-ū hiâm te̍k-kok, thán-hō͘ pún-kok. Nā-sī í-chêng ê sian-ti ū ēng chèng-gī lâi phoe-phoàⁿ pún-kok ê choē-ok, soà ū-giân pún-kok ê soe-pāi. Chhin-chhiūⁿ:
  Siōng-tè bô beh khoan-sù Í-sek-lia̍t Mô͘ 8:2; Sài 9:12, 17, 21, 10:4.
  Siōng-tè bô koh hō͘ Í-sek-lia̍t siū-khó͘ Hông 1:12. Í-hā chí-ū kì Sèng-keng chat, chhiáⁿ hian Sèng-keng lâi tuì-chiò.
  Hông 3:19－Bī 1:9 (Sài 1:5, 6; Hô 5:13).
        3:7－Hô 11:5, 6; Sài 6:11.
2:11, 12, 3:1－3－Sài 5:25－30.
        3:3－Mô͘ 8:3.
2:7, 3:10, 18－Mô͘ 6:7; Sài 5:13, 8:15; Bí 1:16.
    3:10－Hô 13:16.
    3:5 －Hô 2:10.
    3:15－Hô 8:14, Sài 1:7, 5:24.
3:15－Mô͘ 7:17, 9:1, 4; Hô 11:5,6,13:16.
2:2, 9－Mô͘ 3:11, Hô 13:15, Sài 8:1－4.
3:17, 18－Hô 7:16, 13:10, Sài 3:2, 10:6.
3:12－Sài 28:4.
1:15－Sài 22:5－8.
Chiàu khoàⁿ chit khoán thán-hō hián-iông pún-kok ê su-siúⁿ, khah ē gêng-ha̍p peh-sèⁿ ê sim. In-uī peh-sèⁿ lóng sī chū-sìn pún-kok ê heng-liông, khoa-iāu pún-kok ê khiā-chāi. (khoàⁿ Sài 28:15, 9:10). Só͘-í ū sian-seⁿ chheng i chò bîn-chiòng ê ū-giân-chiá. Sīm-chì ū lâng kóng i ê sù-bēng, chiū-sī Iâ-lī-bí só͘ kiò-chò ké sian-ti ê sù-bēng, chāi tī iu kok ê Iâ-lī-bí lâi khoàⁿ, kiám-chhái Ná-hông sī heng-kok ê ū-giân-chiá.
Hông 1:   12－Iâ 35:17.
      2:   1 －   22:27.
      2:   8－    21:14.
      3:   7－    22:7.
      1:12, 15－   23:16, 17.
Chóng-sī chāi tī Ná-hông sī iáu ū koh-khah ko-siōng ê sù-bēng tī-teh.
6. Chit-tia̍p ài lâi siūⁿ i ê kà-sī.
  1) A-su̍t sī Siōng-tè siū-khì ê thuî, thòng-hūn ê koáiⁿ (Sài 10:5), beh chhe i kong-kek siâ-ok ê pang-kok. Hit-sî Í-sek-lia̍t poē-ge̍k Siōng-tè, só͘-í Siōng-tè ū ēng chit ki koáiⁿ lâi phah, lâi kà-sī, chóng-sī khó-sioh chit ki koáiⁿ soà kiau-ngō͘ poâⁿ-koè chú-koân (Sài 10:15) hòng-chhiòng su-io̍k kiâⁿ kiông-pō, chū-jiân siū Siōng-tè ê khì-sak, bia̍t-bô. Só͘-í lán tit-tio̍h Siōng-tè hoaⁿ-hí ēng lán ê sî, koh-khah tio̍h khiam-pi lâi ho̍k-chiông I ê chí-ì.
  2) Le̍k-sú tī Siōng-tè ê chhiú-tiong teh sûn-khoân. Sat-má-lī-a poē-ge̍k, Siōng-tè ēng koáiⁿ lâi phah-chhuì 722 B.C., koáiⁿ-á chū-ko, poâⁿ-koè chú-koân, Siōng-tè khì-sak 612 B.C., che sī Ná-hông só͘ kéng-kò--ê, sī beh kéng-kò Iû-tāi, in-uī Iû-tāi nā m̄ hoán-hoé, iû-goân ē kiâⁿ siāng tiâu lō͘, Iû-tāi kèng-jiân bô hoán-hoé, 586 B.C. chiū bia̍t-bô.
  3) Siōng-tè bē bú-bān-tit (Ka 6:7).""Ū chi̍t-ê tuì lí hia (A-su̍t) chhut-lâi,tô͘-bô kan-ok, siat pháiⁿ kè-bô͘, kong-kek Iâ-hô-hoa"" (1:11).Che sī chí Se-ná-ki-li̍p (Sài 36:1-), si̍t-chāi ū bú-bān Siōng-tè, Siōng-tè, Siōng-tè chek-sî chhe sù-chiá phah-sí in 18 bān 5000 lâng (II Ông 19:25), in iáu-kú m̄-chai thang hoán-hoé. Taⁿ chiū bia̍t-bô lah!
  4) Iâ-hô-hoa sī tò͘-khī ê Siōng-tè, ...sī pò-siû koh toā siū-khì(1:2). Koat-toàn bô lia̍h ū choē--ê chò bô choē, chóng-sī Iâ-hô-hoa ê siū-khì, sī bô khoài siū-khì ê siū-khì, in-uī I ēng jîn-chû beh chhoā lâng hoán-hoé (Lô 2:4). Chiū-sī khoan-iông, m̄-ài ū lâng tîm-lûn, sī ài lâng lóng hoán-hoé (II Pí 3:9). ""Iâ-hô-hoa sī hó, tī hoān-lān ê ji̍t, I chò oē-só͘, koh bat hiah ê oá-khò I ê lâng"" (Hông 1:7). án-ni Siōng-tè ê siū-khì sī chèng-gī ê siū-khì, só͘-í pún-su só͘ kóng ap-pek lâng--ê ê bia̍t-bô tuì Hap-pa-kok ê būn-tê ū thê-kiong it-sî-tek ê kái-koat (āu-goe̍h chiah gián-kiù Hap-pa-kok).
  5) A-su̍t kú-kú chò Iâ-hô-hoa ê peh-sèⁿ ê chìn-lō͘ ê that-gāi, i khak-sìn A-su̍t ê tó-hoāi sī hō͘ soán-bîn kiâⁿ tī in pún-lâi ê sù-bēng ê lō͘, chit ê sìn-liām sī kin-kù tī Siōng-tè ê tō-tek sè-kài chi-phoè ê sìn-liām, sī ū chiong-boa̍t-lūn-tek ê kè-ta̍t tī-teh. Kiau-ngō͘ ê lâng bô kú tek-khak tio̍h lim Siōng-tè siū-khì ê chiú-poe, siū ap-pek ê lâng chū-jiân chin kî-thāi chit hō Siōng-tè chèng-gī ê hián-hiān, put-tàn sī chèng-gī koan, sī tio̍h chìn chi̍t-pō͘ kàu tī Si̍p-jī-kè ê cheng-sîn lah.
＊    ＊    ＊    ＊
  Chho͘-tāi Kàu-hoē ū siū Lô-má chèng-hú hām-hāi, hit-sî ū chi̍t ê jia̍t-sim ê Ki-tok-tô͘ kiò-chò Hu-lân-se-su Noh-lah (Francis Nola), ū siū tong-kio̍k ê chù-ì, ko͘-put-chiong tio̍h siám-pī bih tī tōng-khang lāi, tī-hia thèng-hāu Siōng-tè an-pâi. I ji̍p-khì liáu-āu, ū chi̍t chiah ti-tu tī hit ê chhuì-kháu ti̍t-ti̍t keⁿ si, keⁿ kàu oân-choân pau-ba̍t hit ê chhuì-kháu. I tuì lāi-bīn khoàⁿ-liáu chin sim-sek. Kî-biāu ah! Chit chiah ti-tu ū chín-kiù i ê sèⁿ-miā. In-uī lâng chhoē kàu chia beh lia̍h i ê sî, khoàⁿ-kìⁿ tōng-mn̂g ū ti-tu bāng, chiū kóng, Hu-lân-se-su Noh-lah phah-sǹg bô bih tī chit-lāi-bīn, chiū tuì pa̍t-uī khì chhoē, tuì án-ni i ū thoat-lī tuì-te̍k ê chhiú. Kàu āu-lâi i hoê-kò͘ chit chân, chiū kóng, ""Siōng-tè nā uī lán, chiū ti-tu-bāng ia̍h chhin-chhiūⁿ thih-mn̂g, siâⁿ-chhiûⁿ ê ióng-chòng.""",http://pojbh.lib.ntnu.edu.tw/script/artical-6048.htm,decode error
"哈巴谷的冊
陳金然
194003 660號 p.7-9
  1.哈巴谷是小先知的第8本，共3章57節，無偌大本的冊，總是相當有問題，咱無欲議論啥物，不過3：1 「用Si-kî-o-lo̍k調」是後代禮拜式用一款的讚美歌，略仔仿Tí-pho-la̍h的歌士5：4以下，抑是摩西的祝福歌申32：2以下。總是全體來看，不止有合哈巴谷的精神。所以第三章是編輯這看做有合佇哈巴谷的精神紲共編入佇遮，這是今仔日舊約的常識，甚至有先生講3：13所講「受抹油的」是指祭司頭，所以這章是屬Má-ka-pí時代的，這是較極端的見解。其餘佇1，2章猶原有種種的議論，大概一面主張講，「只有1：5-11是哈巴谷的親筆」(Marti)。閣一面是講，「除1：5-11以外攏是真」(Giesebrecht)。總是遮的問題咱免科考，直直參佮來讀，來承受教示就好。
  2.咱起手就會讀著正義墜地，-「歹人圍困義人」1：4。「歹人吞滅比伊較公義的」1：13。-伊所看見的社會是惡心的戴紗帽，善心的倒咧餓啦。彼時強暴的佇伊的面前咧橫行，邪惡，橫逆，行詭詐的常常佇伊的目(ba̍k)前1：2，13。今這號「行詭詐的」是指啥物啊？1)有人講是An-the-o-kó͘ (Happel)。2)有人主張是Iok-ngá-kin II王24：1，2 (C.Steuernagel)。3)也有的講是指亞述(K.Budde)。咱若斟酌來讀1：5-11，就欲看出上帝興起迦勒底人來刑罰彼號行詭詐的，壓迫的。閣迦勒底人所欲對抗的檢毋是彼號「常常刣死列國的人，也無保惜mah？」彼號的邦國mah？1：15-17。對遮的咱略仔知當時的情形啦，就是亞述佮埃及佇Ka-ki-bí的時會戰(II王23：29以下)以來迦勒底人的勢力大興起，到612B.C.就滅亞述。
所以有先生講哈巴谷猶原是講起強暴的(1：2，3，2：8，17)，彼个流血的城(2：8，12，17，Hông 1：3)。尼尼微的滅無，是佮那鴻做伙謳歌敵國(亞述)的滅無(612 B.C.)，高調本國的興隆的民眾預言者，拄佮Iâ-lī-bí對反的地位啦！
  3.哈巴谷意思是「抱咧，」「抱牢牢」，就是「佇上帝的疼抱靈魂的。」「擒牢佇上帝的智慧，」「四圍混亂的當中對信擒牢佇上帝的人」啦。總是論伊的生涯無當科考，只有本身有承認伊是先知若定(1：1，3：1)。雖然佇舊約外電nih(Beru佮靈)有伊的傳說，若是無夠額通信。照2：1 「我徛佇守更樓，徛佇營寨」，若親像有暗指伊的職業咧。若論3：20 「這个歌交予樂官，用我絲絃的樂器來唱，」人講伊是聖殿的聖歌隊，檢采是隊長。若照I代 15：16就是屬佇利未族，總是照頂面所講，第三章是編輯的人編入的，所以較無通做憑準。
  4.一般的預言書的起筆較常攏是記上帝對人講話，-摩1：2-5，番1：2，3-獨獨本書毋是按呢，反轉是先知對上帝咧質問；按呢本書是用問答做出發來歸結上帝的啟示，通分做3 chām。
  I.問題的陳述(1：2-2：5)。
  1)頭一擺的哀訴1：2-4。
「耶和華啊，...律法放鬆，無行公平，歹人圍困義人欲到佇時啊？
  2)上帝的應答1：5-11。
「看啊！我欲興起迦勒底人」來警戒刑罰。
  3)第2擺的哀訴1：12-2：1。
「耶和華啊！歹人吞滅比伊較公義的，你啥事靜靜啊？」
  4)上帝的應答2：2-5。
「耶和華應我講，.....這个默示猶有定著个期，欲緊緊結局......」
II. 恥笑敵國受刑罰的詩-5个有災厄啊！2：6-20。
1)搶人的有災禍的啊(2：6-8)。
2)積聚不義的錢的有災禍啊(2：9-11)。
3)予人流血的有災禍啊 (2：12-14)。
4)興見笑的有災禍啊(2：15-17)。
5)拜偶像的有災禍啊(2：18-20)。
III. 深信上帝的拯救的詩，3：1-20。2：4 「義人欲對伊的信來活」的su-ián。-
1)主題3：1。
2)祈禱3：2。
3)上帝是信仰的中心-上帝的顯現，上帝的進軍3：3-15。
4)義人的驚惶佮信仰3：16-19。
5)予記3：20。
5.本書的教示有表明耶和華的榮光，攝理，統理世界，以及伊的正義佮人格的不變，國家tek壓迫的罪惡，歹人自滅，義人的安全，信靠耶和華沉著的確信，實在耶和華有用迦勒底人做刑罰的器具，總是in有行自滅的路，若是忠信的人對信佮吞忍通脫離苦難，確信正義到尾的確得勝。
  1)有先生講，「哈巴谷是懷疑的預言者」(G.A.Smith)，實在看「歹人咧吞滅義人」(1：13)，也歹人咧榮顯，義人反轉咧受苦，袂免得生起僥疑。僥疑啥物？僥疑上帝的公義佮權能！這號問題上舊，也上新，對人類有思想生活起，頭腦那進化，這个思想那複雜。總是這號疑問求世間的智慧，學問自然袂會解決，反轉有人為著這个人生个不可解紲去跳華嚴的水chhiâng(藤村操)。實在若本身體驗著這个問題的時，連有信仰的約伯都咒詛伊本身的生日，耶利米也是按呢，雖然是第3者也攏抱大不反，大僥疑。佇彼時唯一的態度是喉叫耶和華啦，「耶和華啊！欲到佇死啊？」換會來講，就是著祈禱啦。
  2)毋是天地無報，是日子未到。上帝講著寫這个默示，這个默示猶有定著寫這个默示，這个默示猶有定著的期，欲緊緊結局，決斷無白賊；雖然延遷猶過著聽候...(2：2，3)。耶和華的榮光欲予全地攏捌(2：14)。所以有信的人仰望耶和華，因為義人欲陳伊的信來活(2：4)。
這是千古的鐵案(千古之鐵案)。這號確信是以賽亞思想的繼續，是保羅的先鋒。所以有先生講哈巴谷是改革的源祖，因為這句「義人欲對信來活」有做保羅的宗教改革，有做路德馬丁改革的原動力，實在保羅穩當愛讀本書，所以佇彼西底的安提阿引1：5來警戒毋信的猶太人(行13：41)，佇伊的批也有引用2：4兩擺(羅1：17，加3：11)。
  3) 「對信來入佇現今所蹛的恩典，閣向望上帝的榮光來歡歡喜喜......」(羅5：2-4)。實在有信的人就佇患難也會歡歡喜喜，雖然踮佇無公義的世界，猶過佇向望確信上帝公義的榮光充滿全地，所以雖然攏無半項(3：17)，猶過欲因為耶和華來歡喜，因為救我的上帝來快樂(3：18)。佇遮咱通看著對信來活的感謝的生涯，這實在是預言者的人生肯定啦，實在有信的人無論佇啥物境遇攏是感謝，親像保羅講，「凡事感謝」啦！
(I帖5：18)。","Hap-pa-kok ê chheh
Tân Kim-jiân
194003 660 hō p.7-9
  1. Hap-pa-kok sī sió sian-ti ê tē 8 pún, kiōng 3 chiuⁿ 57 chat, bô loā toā pún ê chheh, chóng-sī siong-tong ū būn-tê, lán bô beh gī-lūn sím-mi̍h, put-kò 3:1 ""ēng Si-kî-o-lo̍k tiāu"" sī āu-tāi lé-pài-sek ēng chi̍t khoán ê chàn-bí-koa, lio̍h-á hóng Tí-pho-la̍h ê koa Sū 5:4 í-hā, á-sī Mō͘-se ê chiok-hok koa Sin 32:2 í-hā. Chóng-sī choân-thé lâi khoàⁿ, put-chí ū ha̍h Hap-pa-kok ê cheng-sîn. Só͘-í tē 3 chiuⁿ sī phian-chhip-chiá khoàⁿ chò ū ha̍p tī Hap-pa-kok ê cheng-sîn soà kā phian-ji̍p tī-chia, che sī kin-á-ji̍t Kū-iok ê siông-sek, sīm-chì ū sian-seⁿ kóng 3:13 só͘ kóng ""Siū boah-iû--ê"" sī chí chè-si-thâu, só͘-í chit chiuⁿ sī sio̍k Má-ka-pí sî-tāi--ê, che sī khah ke̍k-toan ê kiàn-kái. Kî-û tī 1, 2 chiuⁿ iû-goân ū chióng-chióng ê gī-lūn, tāi-khài chi̍t-bīn chú-tiuⁿ kóng, ""Chí-ū 1:5-11 sī Hap-pa-kok ê chhin-pit"" (Marti). Koh chi̍t-bīn sī kóng, ""Tû 1:5-11 í-goā lóng sī chin"" (Giesebrecht). Chóng-sī chiah ê būn-tê lán bián khe-khó, ti̍t-ti̍t saⁿ kap lâi tha̍k, lâi sêng-siū kà-sī chiū hó.
  2. Lán khí-chhiú chiū ē tha̍k-tio̍h chèng-gī tuī-tē, -""Pháiⁿ-lâng uî-khùn gī-lâng"" 1:4. ""Pháiⁿ-lâng thun-bia̍t pí i khah kong-gī--ê"" 1:13. - i só͘ khoàⁿ-kìⁿ ê siā-hoē sī ok-sim--ê tì se-bō, siān-sim--ê tó-teh gō lah. Hit-sî kiông-pō--ê tī i ê bīn-chêng teh hoâiⁿ-hêng, siâ-ok, hêng-ge̍k, kiâⁿ khuí-chà--ê siông-siông tī i ê ba̍k-chêng 1:2, 13. Taⁿ chit hō ""kiâⁿ khuí-chà--ê"" sī chí sím-mi̍h ah? 1) Ū lâng kóng sī An-the-o-kó͘ (Happel). 2) Ū lâng chú-tiuⁿ sī Iok-ngá-kin II Ông 24:1,2 (C. Steuernagel). 3) iā ū ê kóng sī chí A-su̍t (K. Budde). Lán nā chim-chiok lâi tha̍k 1:5-11, chiū beh khoàⁿ-chhut Siōng-tè heng-khí Ka-le̍k-tí lâng lâi hêng-hoa̍t hit hō kiâⁿ khuí-chà--ê, ap-pek--ê. Koh Ka-le̍k-tí lâng só͘ beh tuì-khòng--ê kiám m̄-sī hit hō ""Siông-siông thâi sí lia̍t-kok ê lâng, iā bô pó-sioh mah?"" hit hō ê pang-kok mah? 1:15-17. Tuì chiah ê lán lio̍h-á chai tng-sî ê chêng-hêng lah, chiū-sī A-su̍t kap Ai-ki̍p tī Ka-ki-bí ê sî hoē-chiàn (II Ông 23:29 í-hā) í-lâi Ka-le̍k-tí lâng ê sè-le̍k toā heng-khí, kàu 612 B.C. chiū bia̍t A-su̍t.
  Só͘-í ū sian-seⁿ kóng Hap-pa-kok iû-goân sī kóng-khí kiông-pō--ê (1:2, 3, 2:8, 17), hit ê lâu-hoeh ê siâⁿ (2:8, 12, 17, Hông 1:3). Nî-nî-bî ê bia̍t-bô, sī kap Ná-hông chò-hoé au-ko (謳歌) te̍k-kok (A-su̍t) ê bia̍t-bô (612 B.C.), ko-tiau pún-kok ê heng-liông ê bîn-chiòng ū-giân-chiá, tú kap Iâ-lī-bí tuì-hoán ê tē-uī lah!
  3. Hap-pa-kok ì-sù sī ""phō-teh,"" ""phō tiâu-tiâu"", chiū-sī ""tī siōng-tè ê thiàⁿ phō lêng-hûn--ê."" ""Khîⁿ-tiâu tī Siōng-tè ê tì-huī,"" ""Sì-uî hūn-loān ê tong-tiong tuì sìn khîⁿ-tiâu tī Siōng-tè ê lâng"" lah. Chóng-sī lūn i ê seng-gâi bô tàng khe-khó, chí-ū pún-sin ū sêng-jīn i sī sian-ti nā-tiāⁿ (1:1, 3:1). Sui-jiân tī Kū-iok goā-tián-nih (Beru kap lêng) ū i ê thoân-soat, nā-sī bô kàu-gia̍h thang sìn. Chiàu 2:1 ""Goá khiā tī chiú-keⁿ-lâu, khiā tī iâⁿ-chē"", ná chhin-chhiūⁿ ū àm-chí i ê chit-gia̍p lè. Nā lūn 3:20 ""Chit ê koa kau hō͘ ga̍k-koaⁿ, ēng goá si-hiân ê ga̍k-khì lâi chhiùⁿ,"" lâng kóng i sī Sèng-tiān ê Sèng-koa-tuī, kiám-chhái sī tuī-tiúⁿ. Nā chiàu I Tāi 15:16 chiū-sī sio̍k tī Lī-bī-cho̍k, chóng-sī chiàu téng-bīn só͘ kóng, tē 3 chiuⁿ sī phian-chhip ê lâng phian-ji̍p--ê, só͘-í khah bô thang chò pîn-chún.
  4. It-poaⁿ ê ū-giân-su ê khí-pit khah siông lóng sī kì Siōng-tè tuì lâng kóng-oē, -Mô͘ 1:2-5, Hoan 1:2, 3-to̍k-to̍k pún-su m̄-sī án-ni, hoán-tńg sī sian-ti tuì Siōng-tè teh chit-būn; án-ni pún-su sī ēng būn-tap chò chhut-hoat lâi kui-kiat Siōng-tè ê khé-sī, thang hun chò 3 chām.
  I. Būn-tê ê tîn-su̍t (1:2-2:5).
  1) Thâu-chi̍t pái ê ai-sò͘ 1:2-4.
""Iâ-hô-hoa ah,...lu̍t-hoat pàng-sang, bô kiâⁿ kong-pêng, pháiⁿ-lâng uî-khùn gī-lâng beh kàu tī-sî ah?
  2) Siōng-tè ê ìn-tap 1:5-11.
""Khoàⁿ--ah! Goá beh heng-khí Ka-le̍k-tí lâng"" lâi kéng-kài hêng-hoa̍t.
  3)Tē 2 pái ê ai-sò͘ 1:12-2:1.
""Iâ-hô-hoa ah! pháiⁿ-lâng thun-bia̍t pí i khah kong-gī--ê, Lí siáⁿ-sū chēng-chēng ah?""
  4) Siōng-tè ê ìn-tap 2:2-5.
""Iâ-hô-hoa ìn goá kóng,......Chit ê be̍k-sī iáu ū tiāⁿ-tio̍h ê kî, beh kín-kín kiat-kio̍k......""
II. Thí-chhiò te̍k-kok siū hêng-hoa̍t ê si - 5 ê ū chai-ē ah! 2:6-20.
1) Chhiúⁿ lâng--ê ū chai-ē ah (2:6-8).
2) Chek-chū put-gī ê chîⁿ-ê ū-chai-ē ah (2:9-11).
3) Hō͘ lâng lâu-hoeh--ê ū chai-ē ah (2:12-14).
4) Hèng kiàn-siàu--ê ū chai-ē ah (2:15-17).
5) Pài ngó͘-siōng--ê ū chai-ē ah (2:18-20).
III. Chhim-sìn Siōng-tè ê chín-kiù ê si, 3:1-20. 2:4 ""Gī-lâng beh tuì i ê sìn lâi oa̍h"" ê su-ián. -
1) Chú-tê 3:1.
2) Kî-tó 3:2.
3) Siōng-tè sī sìn-gióng ê tiong-sim-Siōng-tè ê hián-hiān, Siōng-tè ê chìn-kun (進軍) 3:3-15.
4) Gī-lâng ê kiaⁿ-hiâⁿ kap sìn-gióng 3:16-19.
5) Hō͘-kì 3:20.
5. Pún-su ê kà-sī ū piáu-bêng Iâ-hô-hoa ê êng-kng, liap-lí, thóng-lí sè-kài, í-ki̍p I ê chèng-gī kap jîn-keh ê put-piàn, kok-ka-tek ap-pek ê choē-ok, pháiⁿ-lâng chū-bia̍t, gī-lâng ê an-choân, sìn-khò Iâ-hô-hoa tîm-tio̍k ê khak-sìn, si̍t-chāi Iâ-hô-hoa ū ēng Ka-le̍k-tí lâng chò hêng-hoat ê khì-kū, chóng-sī in ū kiâⁿ chū-bia̍t ê lō͘, nā-sī tiong-sìn ê lâng tuì sìn kap thun-lún thang thoat-lī khó͘-lān, khak-sìn chèng-gī kàu-boé tek-khak tek-sèng.
  1) Ū sian-seⁿ kóng, ""Hap-pa-kok sī hoâi-gî ê ū-giân-chiá"" (G. A. Smith), si̍t-chāi khoàⁿ ""pháiⁿ-lâng teh thun-bia̍t gī-lâng"" (1:13), iā pháiⁿ-lâng teh êng-hián, gī-lâng hoán-tńg teh siū-khó͘, bē bián-tit seⁿ-khí giâu-gî. Giâu-gî sím-mi̍h? Giâu-gî Siōng-tè ê kong-gī kap koân-lêng! Chit hō būn-tê siāng kū, iā siāng sin, tuì jîn-luī ū su-siúⁿ seng-oa̍h khí, thâu-náu ná chìn-hoà, chit ê su-siúⁿ ná hok-cha̍p. Chóng-sī chit hō gî-būn kiû sè-kan ê tì-huī, ha̍k-būn chū-jiân bē-ē kái-koat, hoán-tńg ū lâng uī-tio̍h chit ê jîn-seng ê put-khó-kái soà khì thiàu Hoa-giâm ê chuí-chhiâng(藤村操). Si̍t-chāi nā pún-sin thé-giām-tio̍h chit ê būn-tê ê sî, liân ū sìn-gióng ê Iok-pek to chiù-chó͘ i pún-sin ê seⁿ-ji̍t, Iâ-lī-bí iā sī án-ni, sui-jiân sī tē 3 chiá iā lóng phāu toā put-péng, toā giâu-gî. Tī hit-sî î-it ê thài-tō͘ sī âu-kiò Iâ-hô-hoa lah, ""Iâ-hô-hoa ah! beh kàu tī-sí ah?"" Oāⁿ oē lâi kóng, chiū-sī tio̍h kî-tó lah.
  2) M̄-sī thiⁿ-tē bô pò, sī ji̍t-chí bī-tò. Siōng-tè kóng tio̍h siá chit ê be̍k-sī, chit ê be̍k-sī iáu ū tiāⁿ-tio̍h siá chit ê be̍k-sī, chit ê be̍k-sī iáu ū tiāⁿ-tio̍h ê kî, beh kín-kín kiat-kio̍k, koat-toàn bô pe̍h-chha̍t; sui-jiân iân-chhiân iáu-kú tio̍h thèng-hāu...(2:2, 3). Iâ-hô-hoa ê êng-kng beh hō͘ choân-tē lóng bat (2:14). Só͘-í ū sìn ê lâng gióng-bōng Iâ-hô-hoa, in-uī gī lâng beh tîn i ê sìn lâi oa̍h (2:4).
Che sī chhian-kó͘ ê thih-àn (千古之鐵案). Chit hō khak-sìn sī Í-sài-a su-siúⁿ ê kè-sio̍k, sī Pó-lô ê sian-hong. Só͘-í ū sian-seⁿ kóng Hap-pa-kok sī kái-kek ê goân-chó͘, in-uī chit kù ""gī-lâng beh tuì sìn lâi oa̍h"" ū chò Pó-lô ê chong-kàu kái-kek, ū chò Lō͘-tek Má-teng kái-kek ê goân-tōng-la̍t, si̍t-chāi Pó-lô ún-tàng ài tha̍k pún-su, só͘-í tī Pí-se-tí ê An-thê-o ín 1:5 lâi kéng-kài m̄-sìn ê Iû-thài lâng (Hēng 13:41), tī i ê phoe iā ū ín-iōng 2:4 nn̄g pái (Lô 1:17, ka 3:11).
  3) ""Tuì sìn lâi ji̍p tī hiān-kim só͘ toà ê in-tián, koh ǹg-bāng Siōng-tè ê êng-kng lâi hoaⁿ-hoaⁿ hí-hí......"" (Lô 5:2-4). Si̍t-chāi ū sìn ê lâng chiū tī hoān-lān iā ē hoaⁿ-hoaⁿ hí-hí, sui-jiân tiàm tī bô kong-gī ê sè-kài, iáu-kú tī ǹg-bāng khak-sìn Siōng-tè kong-gī ê êng -kng chhiong-moá choân-tē, só͘-í sui-jiân lóng bô poàⁿ hāng (3:17), iáu-kú beh in-uī Iâ-hô-hoa lâi hoaⁿ-hí, in-uī kiù goá ê Siōng-tè lâi khoài-lo̍k (3:18). Tī-chia lán thang khoàⁿ-tio̍h tuì sìn lâi oa̍h ê kám-siā ê seng-gâi, che si̍t-chāi sī ū-giân-chiá ê jîn-seng khéng-tēng lah, si̍t-chāi ū sìn ê lâng bô lūn tī sím-mi̍h kéng-gū lóng sī kám-siā, chhin-chhiūⁿ Pó-lô kóng, ""Hoān-sū kám-siā"" lah!
(I Thiap 5:18).",http://pojbh.lib.ntnu.edu.tw/script/artical-6066.htm,decode error
"何西阿的冊
陳金然
1941年3月672期        4-7
    1.何西阿是12先知的頭一本，共14章197節，加但以理2章少160節。照先生的研究，這本的原文濟濟所在破損，是一本oh明的冊，總是大概的意思攏有佇teh ，不過伊的語勢真切逼，所以文句濟濟斷chām，前後的連絡有所在無夠額明，致到內容oh分斷，閣濟濟所在，人看做是後代的插筆，有先生主張：關係猶大佮復興的向望--ê，攏是插筆(Marti)。總是最近的研究有講插筆無到hiah傷重，大約1：7，1：10-2：1，2：21-23，4：3，9，7：10，14：9，chiah的濟濟先生認定做插筆 (Eissfeldt ，Harper. G. A. Smith)。
  2. 何西阿意思是「拯救」。舊約幾若人有這个名。
  1)大衛佇世的時，做I-hoat-liân的頭人(I代27：20)
  2)以色列做路尾的王(733-722 B.C.，II王 15：30)
  3)約書亞的原名(民13：16)。約書亞意思是「耶和華拯救。」也約書亞的希利尼im，就是「耶穌」。
  4)就是本書的著者，伊的生涯，除伊的冊以外，無綴通稽考：咱只有知伊是Pí-lī 的囝1：1，也有chhoā Kho-bia̍t做某，生3个囝，出世佇叨位，咱毋知，不過知伊是北朝以色列的王叫「咱的王」7：5，伊所常舉起的地方Ki-lia̍t，Ki-piàn，Iâ-su-lia̍t，Loh-má，示劍，伯特利，撒馬利亞，攏屬以色列，也是親像伊的地方，所以講，「這个地方」。1：2。iáu有一個理由通講伊是以色列國的人，就是伊對以色列有表明真同情的態度。「何西阿毋是親像A-mô͘-sū kan-ta訪問以色列王國nā-tiāⁿ是對伊的心底表出親密佮滿滿的同情。」(Ewald) 「A-mô͘-sū的話，是上帝對罪惡，歹所行，發出受氣佮義hún的聲，是外界的聲，佮伊本身無大厲害關係的聲，佮伊本身無大厲害關係的聲，若是何西阿的 特質，就是以色列的罪，成做重擔，來壓倒伊的靈魂，伊佮重罪的百姓相佮啼哭，悲傷，痛悔」(Elmslie)。
  因為伊捌引起煎餅的例7：8紲有人講伊是蹛佇餅店的近附，閣伊所引的例，較濟屬佇自然-葡萄園，2：14。曠野的葡萄9：10，茵籐 10：2，4，獅5：14，豹，熊13：7，8，露水百合花，ka-ná樹14：2-，所以敢是屬佇農家的生活，m̄-kú比chiah的閣較有確實性--ê通講伊kiám-chhái是祭司lah伊不止關心佇祭司佮國民的道德，以及祭司佮民間教育的義務：4，6，9，14 8：1，12，9：7，8，10，10：9，11：1，12：3，13：1。
  何西阿對伊的家庭悲痛的經驗，看出上帝所予伊的使命。「A-mô͘-sū對上帝所賞賜的見識來做先知。何西阿是對家庭的悲極予伊到先知的職」(Batter)。按呢何西阿的召命是在佇對家庭苦的經驗，是上帝對天所啟示伊的一切。所以伊的家庭問題，宗教問題的解決lah！
  3. 1：1 ，「當O͘-se-ngá，Iok-thán，A-hap-su，Hi-se-ka相續做猶大王，Iok-a-si 的囝Iâ-lô-pho-àm做以色列王的時。」這節有報咱知何西阿活動的時代，佮A-mô͘-sū略仔siāng時代(比較摩1：面)。II Iâ-lô-pho-àm 的黃金時代，不過40年久nā-tiāⁿ，143 B. C. 死，伊的囝Sat-ka-lī-ngá坐位毋上半冬，就予Sa-liông暗殺--去，以後8，9年的中間換6，7 的王，其中4个是予接續的人暗殺死--ê。所以通講II Iâ-lô-pho-àm死後的以色列是無政府，混亂的時代，這中間的情形，請看II王15：8佮本書 7：3-7，8：4，10：7 ，15，13：10以下，若是本書無提起敘利亞伊發連同盟來拍猶大，II王15：37，16：5以下，以及亞述來侵略的事(734-733 B。C。)，通講何西阿的事業是到猶大王Iok-thán 的年間nā-tiāⁿ，若按呢，就1：1通講毋是何西阿的自筆，是後代的 編輯者加添--的，也這个編輯者是猶大人。
  1-3章的事，明明是II Iâ-lô͘-pho-àm袂死以前寫--ê。所以何西阿是比A-mô͘-sū較慢十外年。所以先生講伊穩當有讀著A-mô͘-sū的冊，抑是in有捌相交陪，因為佇兩本的中間有相像思想的所在。特別4：15，8：14有暗時伊捌親近A-mô͘-sū的預言。以下才的也有相親像的所在。
  摩2：15=何 8：14，摩 2：10，11= 何 12：9，10摩 6：8= 何 5：5 ，摩 8：7 = 何 7：10，摩 7：17= 何 9：3，摩 8：5=何 12：7。
  4. 照頂面所講，本書內容的分段，較oh ，濟濟先生分濟濟款，佇遮記一款做參考。
  標題1：1。
伊. 先知的自覺-何西阿的家庭悲極1：2-3：5。
     1. 不幸的結婚1：2-9。
     2. 伊毋是我的某 2：2-23
     3. 贖回îm-bū 3：1-5
     4. 改名，恢復的向望1：10-2：1
   II. 先知的說教4-14
     1. 問責 4-6：11。
       1)祭司佮首領的罪4-5：7
       2)上帝的審判近lah 5：8-14。
       3)以色列猶無真實的反悔5：15-6：11。
     2. 刑罰 7：1-9：9
       1)無赦罪的有tē lah 7：1-7。
       2)以色列的混亂7：8-8：3
       3)耶和華厭恨王佮偶像8：4-14。
       4)通驚的刑罰9：1-9。以色列受遷徙，土地荒廢。
     3. 過去的回想，勸告，安慰9：10-14。
       1)以色列攏污穢9：10-17。
       2)以色列的滅無近lah，10：1-8。
       3)伊-式-lia̍t欲收割in所眾--的，10：9-15。
       4)慈愛的父的疼，11：1-11。
       5)以色列無忠實，11：12-12：14。
       6)以色列的全滅，13：1-16。
       7)將來的希望，14：1-8。結尾的教訓，14：9。
   5. 何西阿的宗教的使命通講是舊約中第一深遠，第一神靈tek--ê。在佇伊上帝佮人的關係是人格tek，倫理tek。所以舊約的先知中，伊第一接近主耶穌。
   1)新娘-羊羔的某，弗5：23；啟21：2，9，22：17。世上愛情第一濃厚--ê ，是夫婦的愛情。決斷袂通容允有第3者的愛情，貞節的婦人人，決斷無兩个丈夫。何西阿用全人格，真誠疼伊的婦人人。可惜伊的某的不潔，伊的心怎樣ah？Kiám無親像火to̍h mah？伊的疼hiah純真，hiah熱烈，就伊的受氣的確也hiah激烈，實在大疼，就有大受氣，彼的受氣比地獄較激烈。何西阿對伊這號的不幸苦境，悲極，來體驗上帝疼伊的百姓，基督疼伊的教會，為著伊獻性命，是愛得伊成聖，純潔。可惜百姓去綴Pa-le̍k，教會無純潔，無成聖。「伊毋是我的某，我毋是伊的丈夫」2：2。Taⁿ著清算，著趕--出去，舊的敢kàⁿ除到清。佳哉上帝的疼無斷。疼是凡事吞忍，凡事向望，凡事相信，「你著閣去疼彼个婦人人。」教會，疼較贏悖逆，疼甘願受苦，甘願犧牲。疼，是最後的勝利。
  2)何西阿的宗教的極智通講是「捌上帝」6：3，6，8：2，13：4，5。這个「捌」毋是頭腦的智識的捌，是「彼人佮伊的某夏娃同房」創 4：1佮彼字 「同房」相像字，就是成做一體，同心志，同生死的意思，上帝對伊的百姓所要求--ê就是這號的 「捌伊」ダ、アス(Da. Ath) lah。所以上帝極歡喜彼號佮伊同體，佮伊相佮行的百姓。Lô-a I-lo̍k，亞伯拉罕是伊所歡喜，所祝福。基督也愛咱攏親像保羅，毋是家己teh活，是tiàm佇基督teh活。這才是真實的 「捌-(ダ.アス)基督」lah。
  3) 「我愛憐憫毋愛祭祀」6：6。主耶穌有引用佇馬太2擺，9：13，12：7，人講這節是本書的鎖匙，「憐憫」原文是ヘセド(Hesed)，本書有講幾若擺，有幾若款的意思。(1) 「仁慈」4：1，10：12。(2) 「善良」6：4。(3) 「憐憫」6：6 (4) 「慈愛」2：19。(5) 「仁愛」12：6，有包含上帝疼的全性質。
以色列雖然悖逆，毋信，iáu-kú上帝的疼-憐憫永遠存在，伊的疼有遮蓋人攏總的罪。這正是何西阿大的教示，貢獻佇世界的福音lah。伊有用幾若款的譬喻來闡明上帝的疼。
  (1)上帝是丈夫，以色列是伊的某，這是1-3章的本質，也彼个關係咱通閣看8：1，9：15，4：11，5：3，4，6：9，5：4，6：1，7：10，16，12：6，7：13，13：14。
  (2)上帝是醫生6：1 ，7：1，14：4，5：13。伊是是唯一的救主13：4。
  (3)上帝是老父11：1-4 「Í-hoat-liân ah，我thài-thó會將你交予人？......我回心轉意，我慈愛的心真熱」11：8。
  「這實在是何西阿書最大的話，雖然毋是全書最高尚的，iáu-kú是深刻的文章。」(G. A. Smith)。
按呢kiám通講「咱來去做歹，予好事會成，」抑是講，「總無長長tiàm佇罪惡，予恩典加添濟濟mah？羅3：8，6：1。」著知，「斷斷毋通！」著會記得「上帝的仁慈，寬容，吞忍是欲chhoā你反悔。」羅2：4。因為若毋反悔，上帝既然無惜犯罪的天使，閣無惜古早的世界II比2：4，5。因為上帝若無保惜你，著看上帝的慈悲佮嚴謹 羅11：21，22。","Hô-se-a ê chheh
Tân Kim-jiân
1941年3月672期        4-7
    1. Hô-se-a sī 12 sian-ti ê thâu-chi̍t pún, kiōng 14 chiuⁿ 197 chat, ke Tān-í-lí 2 chiuⁿ chió 160 chat. Chiàu sian-siⁿ ê gián-kiù , chit pún ê goân-bûn chē-chē só͘-chāi phoà-sún, sī chi̍t pún oh bêng ê chheh, chóng-sī tāi-khài ê ì-sù lóng ū tī-teh , put-kò i ê gú-sè(語勢) chin chhiat-pek, só͘-í bûn-kù chē-chē tn̄g-chām, chêng-āu ê liân-lo̍k ū só͘-chāi bô kàu-gia̍h bêng, tì-kàu lāi-iông oh hun-toāⁿ, koh chē-chē só͘-chāi , lâng khoàⁿ-chò sī āu-tāi ê chhah-pit, ū sian-siⁿ chú-tiuⁿ: Koan-hē Iû-tāi kap ho̍k-heng ê ǹg-bāng--ê, lóng-sī chhah-pit(Marti). Chóng-sī choè-kīn ê gián-kiù ū kóng chhah-pit bô kàu hiah siong-tiōng , tāi-io̍k 1:7, 1:10-2:1, 2:21-23, 4:3, 9, 7:10, 14:9, chiah ê chē-chē sian-siⁿ jīn-tēng chò chhah-pit (Eissfeldt , Harper. G.A. Smith).
  2. Hô-se-a ì-sù sī ""chín-kiù"". Kū-iok kuí-nā lâng ū chit ê miâ.
  1) Tāi-pi̍t tī-sè ê sî, chò I-hoat-liân ê thâu-lâng( I Tāi 27:20)
  2) I-sek-lia̍t choè lō͘-boé ê ông (733-722 B.C. , II Ông 15:30)
  3) Iok-su-a ê goân-miâ(Bîn 13:16). Iok-su-a ì-sù sī ""Iâ-hô-hoa chín-kiù."" iā Iok-su-a ê Hi-lī-nî im, chiū-sī ""Iâ-so͘"".
  4) Chiū-sī pún-su ê tù-chiá, i ê seng-gâi, tû i ê chheh í-goā, bô tè thang khe-khó: lán chí-ū chai i sī Pí-lī ê kiáⁿ 1:1, iā ū chhoā Kho-bia̍t chò bó͘, seⁿ 3 ê kiáⁿ, chhut-sì tī tó-uī, lán m̄-chai , put-kò chai i sī pak-tiâu I-sek-lia̍t ê ông kiò ""lán ê ông"" 7:5, i só͘ siông kú-khí ê tē-hng Ki-lia̍t, Ki-piàn, Iâ-su-lia̍t, Loh-má, Sī-kiàm, Pek-te̍k-lī, Sat-má-lī-a, lóng sio̍k I-sek-lia̍t, iā sī chhin-chhiūⁿ i ê tē-hng , só͘-í kóng, ""Chit ê tē-hng"". 1:2. iáu ū chi̍t ê lí-iû thang kóng i sī I-sek-lia̍t kok ê lâng, chiū-sī i tuì I-sek-lia̍t ū piáu-bêng chin tông-chêng ê thài-tō͘. ""Hô-se-a m̄-sī chhin-chhiūⁿ A-mô͘-sū kan-ta hóng-būn I-sek-lia̍t ông-kok nā-tiāⁿ sī tuì i ê sim-té piáu-chhut chhin-bi̍t kap moá-moá ê tông-chêng.""(Ewald) ""A-mô͘-sū ê oē, sī Siōng-tè tuì choē-ok, pháiⁿ só͘ kiâⁿ, hoat-chhut siū-khì kap gī-hún ê siaⁿ, sī goā-kài ê siaⁿ, kap i pún-sin bô toā lī-hāi koan-hē ê siaⁿ, kap i pún-sin bô toā lī-hāi koan-hē ê siaⁿ, nā-sī Hô-se-a ê te̍k-chit, chiū-sī I-sek-lia̍t ê choē, chiâⁿ-chò tāng-tàⁿ, lâi ap tó i ê lêng-hûn, i kap tāng-choē ê peh-sìⁿ saⁿ kap thî-khàu, pi-siong, thòng-hoé""(Elmslie).
  In-uī i bat ín-khí chian-piáⁿ ê lē 7:8 soà ū lâng kóng i sī toà tī piáⁿ-tiàm ê kīn-hū, koh i só͘ ín ê lē, khah chē sio̍k tī chū-jiân--phû-tô-hn̂g, 2:14. Khòng-iá ê phû-tô 9:10, in-tîn 10:2,4, sai 5:14, pà, hîm 13:7,8, lō͘-chuí pek-ha̍p-hoe, ka-ná-chhiū 14:2-, só͘-í káⁿ-sī sio̍k tī lông-ka ê seⁿ-oa̍h, m̄-kú pí chiah ê koh-khah ū khak-si̍t sèng--ê thang kóng i kiám-chhái sī chè-si-lah I put-chí koan-sim tī chè-si kap kok-bîn ê tō-tek, í-ki̍p chè-si kap bîn-kan kàu-io̍k ê gī-bū: 4,6,9,14 8:1, 12, 9:7,8,10,10:9, 11:1, 12:3, 13:1.
  Hô-se-a tuì i ê ka-têng pi-thòng ê keng-giām, khoàⁿ-chhut Siōng-tè só͘ hō͘ i ê sù-bēng. ""A-mô͘-sū tuì Siōng-tè só͘-siúⁿ-sù ê kiàn-sek lâi chò sian-ti . Hô-se-a sī tuì ka-têng ê pi-ke̍k hō͘ i kàu sian-ti ê chit""(Batter). án-ni Hô-se-a ê tiàu-bēng sī chāi tī tuì ka-têng khó͘ ê keng-giām, sī Siōng-tè tuì thiⁿ só͘ khé-sī i ê it-chhè. Só͘-í i ê ka-têng būn-tê, chong-kàu būn-tê ê kái-koat lah!
  3. 1:1 , ""Tng O͘-se-ngá, Iok-thán, A-hap-su, Hi-se-ka saⁿ-soà chò Iû-tāi ông, Iok-a-si ê kiáⁿ Iâ-lô-pho-àm chò I-sek-lia̍t ông ê sî."" Chit chat ū pò lán chai Hô-se-a oa̍h-tāng ê sî-tāi, kap A-mô͘-sū lio̍h-á siāng sî-tāi(pí-kàu Mô͘ 1:bīn). II Iâ-lô-pho-àm ê n̂g-kim sî-tāi, put-kò 40 nî kú nā-tiāⁿ, 143 B.C. sí, i ê kiáⁿ Sat-ka-lī-ngá chē-uī m̄-chiūⁿ poàⁿ-tang, chiū hō͘ Sa-liông àm-sat--khí, í-āu 8,9 nî ê tiong-kan oāⁿ 6,7 ê ông, kî-tiong 4 ê sī hō͘ chiap-soà ê lâng àm-sat-sí--ê. Só͘-í thang kóng II Iâ-lô-pho-àm sí-āu ê I-sek-lia̍t sī bô chèng-hú, hūn-loān ê sî-tāi , chit tiong-kan ê chêng-hêng , chhiáⁿ khoàⁿ Ii Ông 15:8 kap pún-su 7:3-7,8:4, 10:7 , 15, 13:10 í-hā , nā-sī pún-su bô thê-khí Sū-lī-a I hoat-liân tông-bêng lâi phah Iû-tāi, II Ông 15:37, 16:5 í-hā, í-ki̍p A-su̍t lâi chhim-lio̍k ê sū(734-733 B.C.), thang kóng Hô-se-a ê sū-gia̍p sī kàu Iû-tāi ông Iok-thán ê nî kan nā-tiāⁿ, nā án-ni, chiū 1:1 thang kóng m̄-sī Hô-se-a ê chū-pit, sī āu-tāi ê phian-chhip-chiá ke-thiⁿ--ê, iā chit ê phian-chhip-chiá sī Iû-tāi lâng.
  1-3 chiuⁿ ê sū, bêng-bêng sī II Iâ-lô͘-pho-àm boē sí í-chêng siá--ê. Só͘-í Hô-se-a sī pí A-mô͘-sū khah bān cha̍p goā nî. Só͘-í sian-siⁿ kóng i ún-tàng ū tha̍k-tio̍h A-mô͘-sū ê chheh, á-sī in ū bat saⁿ kau-poê, in-uī tī nn̄g-pún ê tiong-kan ū sio-siāng su-siúⁿ ê só͘-chāi. Te̍k-pia̍t 4:15, 8:14 ū àm-sî i bat chhin-kīn A-mô͘-sū ê ū-giân. Í-hā chiah ê iā ū saⁿ chhin-chhiūⁿ ê só͘-chāi.
  Mô͘ 2:15=Hô 8:14, Mô͘ 2:10, 11= Hô 12:9, 10 Mô͘ 6:8= Hô 5:5 , Mô͘ 8:7 = Hô 7:10, Mô͘ 7:17= Hô 9:3, Mô͘ 8:5=Hô 12:7.
  4. Chiàu téng-bīn só͘ kóng , pún-su loē-iông ê hun-toāⁿ, khah oh , chē-chē sian-siⁿ hun chē-chē khoán, tī-chia kì chi̍t khoán chò chham-khó.
  Phiau-tê 1:1.
   I. Sian-ti ê chū-kak-Hô-se-a ê ka-têng pi-ke̍k 1:2-3:5.
     1. Put-hēng ê kiat-hun 1:2-9.
     2. I m̄-sī goá ê bó͘ 2:2-23
     3. Sio̍k-hoê îm-bū 3:1-5
     4. Kái-miâ , khoe-ho̍k ê ǹg-bāng 1:10-2:1
   II.Sian-ti ê soat-kàu 4-14
     1. Būn-chek(問責) 4-6:11.
       1) Chè-si kap siú-léng ê choē 4-5:7
       2) Siōng-tè ê sím-phoàⁿ kīn lah 5:8-14.
       3) I-sek-lia̍t iáu bô chin-si̍t ê hoán-hoé 5:15-6:11.
     2. Hêng-hoa̍t 7:1-9:9
       1) Bô sià-choē ê ū-tē lah 7:1-7.
       2) I-sek-lia̍t ê hūn-loān 7:8-8:3
       3) Iâ-hô-hoa iàm-hūn ông kap ngó͘-siōng 8:4-14.
       4) Thang kiaⁿ ê hêng-hoa̍t 9:1-9. I-sek-lia̍t siū chhian-soá, thó͘-tē hong-hoè.
     3. Koè-khì ê hoê-sióng , khoàn-kò, an-uì 9:10-14.
       1)I-sek-lia̍t lóng ù-oè 9:10-17.
       2) I-sek-lia̍t ê bia̍t-bô kīn lah, 10:1-8.
       3) I-sek-lia̍t beh siu-koah in só͘ chèng--ê, 10:9-15.
       4) Chû-ài ê Pē ê thiàⁿ , 11:1-11.
       5) I-sek-lia̍t bô tiong-si̍t, 11:12-12:14.
       6) I-sek-lia̍t ê choân-bia̍t, 13:1-16.
       7) Chiong-lâi ê hi-bōng, 14:1-8. Kiat-boé ê kàu-hūn, 14:9.
   5. Hô-se-a ê chong-kàu-tek sù-bēng thang kóng sī Kū-iok tiong tē-it chhim-oán, tē-it sîn-lêng-tek--ê. Chāi tī i Siōng-tè kap lâng ê koan-hē sī jîn-keh-tek, lûn-lí-tek. Só͘-í Kū-iok ê sian-ti tiong, i tē-it chiap-kīn Chú Iâ-so͘.
   1) Sin-niû-Iûⁿ-ko ê bó͘, Hut 5:23; Khé 21:2, 9, 22:17. Sè-chiūⁿ ài-chêng tē-it lông-hō͘(濃厚)--ê , sī hu-hū ê ài-chêng. Koat-toàn bē thang iông-ún ū-tē 3 chiá ê ài-chêng, cheng-chiat ê hū-jîn-lâng, koat-toàn bô nn̄g ê tiōng-hu. Hô-se-a ēng choân jîn-keh, chin-sêng thiàⁿ i ê hū-jîn-lâng. Khó-sioh i ê bó͘ ê put-chiat, i ê sim cháiⁿ-iūⁿ ah? Kiám bô chhin-chhiūⁿ hoé to̍h mah? I ê thiàⁿ hiah sûn-chin, hiah jia̍t-lia̍t ,chiū i ê siū-khì tek-khak iā hiah kek-lia̍t, si̍t-chāi toā thiàⁿ, chiū ū toā siū-khì, hit ê siū-khì pí tē-ge̍k khah kek-lia̍t. Hô-se-a tuì i chit hō ê put-hēng khó͘-kéng, pi-ke̍k, lâi thé-giām Siōng-tè thiàⁿ I ê peh-sìⁿ , Ki-tok thiàⁿ I ê kàu-hoē, uī-tio̍h i hiàn sèⁿ-miā , sī ài tit i chiâⁿ-sèng ,sûn-kiat. Khó-sioh peh-sìⁿ khì toè Pa-le̍k, kàu-hoē bô sûn-kiat, bô chiâⁿ-sèng. ""I m̄-sī goá ê bó͘, goá m̄-sī i ê tiōng-hu"" 2:2. Taⁿ tio̍h chheng-sǹg, tio̍h koáⁿ--chhut-khì, kū ê kàⁿ tio̍h tû kàu chheng. Kai-chài Siōng-tè ê thiàⁿ bô tn̄g. Thiàⁿ sī hoān-sū thun-lún, hoān-sū ǹg-bāng,hoān-sū siong-sìn, ""Lí tio̍h koh khì thiàⁿ hit ê hū-jîn-lâng."" Kàu-hoē , thiàⁿ khah-iâⁿ poē-ge̍k, thiàⁿ kam-goān siū-khó͘, kam-goān hi-seng. Thiàⁿ, sī choè-āu ê sèng-lī.
  2) Hô-se-a ê chong-kàu ê ke̍k-tì thang kóng sī ""bat Siōng-tè"" 6:3, 6, 8:2, 13:4, 5. Chit ê ""bat"" m̄-sī thâu-náu ê tì-sek ê bat, sī ""hit lâng kap i ê bó͘ Hā-oa tâng-pâng"" Chhòng 4:1 kap hit jī ""tâng-pâng"" sio-siāng jī, chiū-sī chiâⁿ-chò chi̍t thé, tâng sim-chì, tâng seⁿ-sí ê ì-sù, Siōng-tè tuì I ê peh-sèⁿ só͘ iau-kiû--ê chiū-sī chit hō ê ""bat I""ダ、アス(Da. ath) lah. Só͘-í Siōng-tè ke̍k hoaⁿ-hí hit hō kap I tâng-thé, kap I saⁿ-kap kiâⁿ ê peh-sèⁿ. Lô-a I-lo̍k, A-pek-la̍h-hán sī I só͘ hoaⁿ-hí, só͘ chiok-hok. Ki-tok iā ài lán lóng chhin-chhiūⁿ Pó-lô, m̄-sī ka-kī teh oa̍h, sī tiàm tī Ki-tok teh oa̍h. Che chiah sī chin-si̍t ê ""bat-(ダ.アス) Ki-tok "" lah.
  3) ""Goá ài lîn-bín m̄-ài chè-sū "" 6:6. Chú Iâ-so͘ ū ín-iōng tī Má-thài 2 pái, 9:13, 12:7, lâng kóng chit chat sī pún-su ê só-sî, ""lîn-bín"" goân-bûn sī ヘセド(Hesed), pún-su ū kóng kuí-nā pái, ū kuí-nā khoán ê ì-sù. (1) ""Jîn-chû"" 4:1, 10:12. (2) ""Siān-liông"" 6:4. (3) ""Lîn-bín"" 6:6 (4) ""Chû-ài"" 2:19. (5) ""Jîn-ài"" 12:6, ū pau-hâm Siōng-tè thiàⁿ ê choân sèng-chit.
  Í-sek-lia̍t sui-jiân poē-ge̍k, m̄-sìn, iáu-kú Siōng-tè ê thiàⁿ-lîn-bín éng-oán chûn-chāi, I ê thiàⁿ ū jia-khàm lâng lóng-chóng ê choē. Che chiàⁿ sī Hô-se-a toā ê kà-sī , kòng-hiàn tī sè-kài ê Hok-im lah. i ū ēng kuí-nā khoán ê phì-jū lâi chhián-bêng Siōng-tè ê thiàⁿ.
  (1) Siōng-tè sī tiōng-hu, Í-sek-lia̍t sī I ê bó͘, che sī 1-3 chiuⁿ ê pún-chit, iā hit ê koan-hē lán thang koh khoàⁿ 8:1, 9:15,4:11, 5:3,4, 6:9, 5:4, 6:1, 7:10, 16, 12:6, 7:13, 13:14.
  (2) Siōng-tè sī i-seng 6:1 , 7:1, 14:4, 5:13. I sī sī î-it ê Kiù-chú 13:4.
  (3) Siōng-tè sī lāu-pē 11:1-4 ""I-hoat-liân ah, goá thià-thó ē chiong lí kau hō͘ lâng?......Goá hoê-sim tńg-ì, Goá chû-ài ê sim chin jia̍t"" 11:8.
  ""Che si̍t-chāi sī Hô-se-a su choè toā ê oē, sui-jiân m̄-sī choân-su choe ko-siōng ê, iáu-kú sī chhim-khek ê bûn-chiuⁿ.""(G.A. Smith).
  án-ni kiám thang kóng ""Lán lâi-khì chò pháiⁿ, hō͘ hó-sū ē chiâⁿ,"" á-sī kóng, ""Chóng bô tn̂g-tn̂g tiàm tī choē-ok, hō͘ in-tián ke-thiⁿ chē-chē mah? Lô 3:8, 6:1."" Tio̍h chai, "" Toàn-toàn m̄-thang!"" tio̍h ē kì-tit "" Siōng-tè ê jîn-chû, khoan-iông, thun-lún sī beh chhoā lí hoán-hoé."" Lô 2:4. In-uī nā m̄ hoán-hoé, Siōng-tè kì-jiân bô sioh hoān-choē ê thiⁿ-sài, koh bô sioh kó͘-chá ê sè-kài II Pí 2:4, 5. In-uī Siōng-tè nā bô pó-sioh lí, tio̍h khoàⁿ Siōng-tè ê chû-pi kap giâm-kín Lô 11:21, 22.",http://pojbh.lib.ntnu.edu.tw/script/artical-6238.htm,decode error
"南部教會醫療傳道史
接2月第15面
顏振聲
1941年3月672期         8-10
  這个事做成，就揣著盧醫生(Dr. Gavin Russell)，佇A.D. 1888年派遣過來台南，tiàm新樓學本島話。
當這時宣道會來傳教建設新樓做傳教的動脈，請講大略。位置東門彌陀寺後，前後買地價約4 千左右銀，甲數約2甲外，坐北向南。有一個正門一條路對中到大樓，彼時甘為霖牧師是teh教中學，彼个學堂佇許--厝公館。大樓的東南爿是女學佮姑娘樓。大樓東爿有網球場，球場的後壁有一座樓，叫做中樓，一爿安醫生teh徛，一爿是盧醫生學本島話的時teh蹛。大樓後壁西爿有一座A-iân 起的厝，叫鐵樓(taⁿ無lah)是巴牧師佮土牧師teh徛。第一後壁一座樓叫做後壁樓，是宋中堅牧師teh蹛，樓下一半做冊房，一半做印教會報的工場，這是公報社的起源。伊的埕的東爿起一座親像一支四角鐵槌頭佇西爿彼支變koè東起一座平家，這列做佇台南第一代的神學校，教室佇頭仔，南北歸列做宿舍，佇這時西國教事極昌盛閣活動的時。廬醫生A.D. 1889年5月19日，對台南府出發上北路，tiàm苑裡大社拜堂。
這个拜堂的信者，是初代馬醫生佇台南來就近伊醫病聽著道理倒去來建設--ê。這个拜堂地是古時通事的公館，大社的中心，外埕真闊，有內埕造短牆，中落禮拜日做禮拜堂，其餘做藥期日的禮拜佮行醫，過一个埕，後落有宿舍，客廳，灶腳。西爿予人做病室，有間做手術式。厝的後壁有chhân一liâu對東過西，chhân過去一片的樹林對東透西，叫做方仔林，有原始tek 的古樹(taⁿ無lah)，算是真好所在。
  盧醫生就佇遮開院，有埔里社潘A-iām，社頭王Chiap-thoân，大社當山A-tun做見習生。訂醫期開院，看內外症頭，予地方埠頭濟濟人得著好，無論手術精工，予人真信用。閣再熱心傳教，予人信道理，對平埔這方面盡出，親像內城，埔里的牛睏山。烏牛欄，大湳，彼時做傳教巡會的牧師是甘為霖牧師，所以予傳教的工程加真興旺。按呢三年久佇大社做工無暝無日，離台南真遠，無親像現時的利便，若對大社到台南著5日，藥品的運搬，機械的補充是真困難。近邊的教會是真少，所以予精神，體質會厭倦，按呢通知。
不幸A.D. 1892年4月下旬，染著Hoat-chín sek-hu-su，熱5日，就佮學生蹛病來彰化，就摃電報來台南新樓；電文盧虐五天(早時用字彙piⁿ-á做數字)。接著了就安醫生，宋牧師，土牧師，前後上北(到彰化著4日久) in攏佮學生輪流照顧。到6月初，就ûn-á搬到嘉義，停幾日後，到6月初10日午前6點別世佇嘉義禮拜堂。就叫台南張明獅去嘉義做西洋式的棺材，彼个款天地日月較薄píⁿ，輕便好看，外面用烏西洋包，做四條蹛，就將盧醫生的屍體入彼內面，一日佮一暝，12日透早就到新樓，停棺佇神學校教室，全神學生佮新樓教師佮所有做工的人佮鄙人也在內，無毋開聲大哭，特別潘A-iām佇棺的邊仔，對先生，ná親像老父的悲傷，加添周圍的人的傷心。寫到遮停筆擦目屎。到下晡4點外做告別式，式了就對大學教室出發，向南ûn-ûn行出新樓大門，oat西落石kiā爬上大路，到Âng-kong-sû廟邊，順舊醫館的壁邊，過林投姐的橋，接大路出大北門，行甲場埔，倚Hông-phek寺前oat東入岡山，埋佇西南爿，教士會的公墓地，鄙人佇今仔日閣去巡盧醫生的墓，表敬伊數念伊為主做工，離開親戚朋友，遠遠單身到台灣，三年久佇醫療傳教做中部殉教者的頭一人，tú-tú佮旗後李庥牧師，遠遠相對，真通予咱感恩稱謝數念。
這个消息回覆英國傳道會，予in一面毋甘盧醫生，一面毋甘慈善事業，就liâm-piⁿ閣揣人來接病院的工，有揣著一位金醫生，(西國名姓我袂記得lah) taⁿ-chiah結婚了。佇A.D. 1893年，年尾到台南，tiàm新樓學本島話，拄好安醫生歇任，就替安醫生料理病院。這時鄙人就是做伊的見習生tiàm佇舊樓，佇遐行醫。有安醫生的見習生趙大恩佮林枝旺teh幫贊，照會記得起幾若的例：佇永康Thô͘-sat-khut人張池，對安醫生彼時入院是臭骨的症，跤手攏有，破病人家己煮，家己洗繃帶，因為真gâu捲，予人特別捌伊，有信主入教，佇台南同會當職，做盡忠到老過身予人teh數念。猶一个東門外後甲人林Chhau(Chhek-bêng)來打tia̍p內科得著道理，捌臨時養成傳教者，伊也受揀，卒業了做傳教的工，現時老lah無做，佇西門永樂teh禮拜。金醫生外科精工捌手術Saⁿ-hun-chú 的人黃天送膀胱石淋，親像粉鳥兩个大，有好，現時人猶佇teh。有帝國商船來台灣買糖，彼个商人chēng-tâu是脫肛，就醫，有共伊手術，免10日就好。因為伊本島話袂曉講，所以傳教的點無通講；m̄-kú有真疼人通看是熱心的人。到1894年夏天去Hong-kong，因為醫生娘病；驚了無合水土，就對宣道會辭職就按呢歸國，佇病院停睏，鄙人失業，就去林後教小學，聽候中部病院開院才拍算。","Lâm-pō͘ Kàu-hoē I-liāu Thoân-tō-sú
Chiap 2 goe̍h tē 15 bīn
Gân Chín-seng
1941年3月672期         8-10
    Chit ê sū chò chiâⁿ , chiū chhoē tio̍h Lô͘ I-seng(Dr. Gavin Russell), tī A.D. 1888 nî phài-khián koè-lâi Tâi-lâm, tiàm Sin-lâu o̍h Pún-tó oē.
  Tng chit-sî Soan-tō-hoē lâi thoân-kàu kiàn-siat Sin-lâu chò thoân-kàu ê tōng-me̍h, chhiáⁿ kóng tāi-lio̍k. uī-tì Tang-mn̂g Bî-tô-sī āu, chêng āu bé tē kè iok 4 chheng chó-iū gîn, kah sò͘ iok 2 kah goā, chē-pak ǹg lâm. Ū chi̍t ê chiàⁿ-mn̂g chi̍t tiâu lō͘ tuì-tiong kàu Toā-lâu, hit sî Kam uî-lîm Bo̍k-su sī teh kà Tiong-o̍h, hit ê o̍h-tn̂g tī Khó͘--chhù kong-koán. Toā-lâu ê tang-lâm pêng sī Lú-o̍h kap Ko͘-niû-lâu. Toā-lâu tang-pêng ū bāng-kiû-tiûⁿ, kiû-tiûⁿ ê āu-piah ū chi̍t chō lâu, kiò-chò Tiong-lâu, chi̍t pêng An I-seng teh khiā, chi̍t pêng sī Lô͘ I-seng o̍h Pún-tó oē ê sî teh toà. Toā-lâu āu-piah sai-pêng ū chi̍t chō A-iân khí ê chhù, kiò Thih-lâu(taⁿ bô lah) sī Pa Bo̍k-su kap Thô͘ Bo̍k-su teh khiā. Tē-it āu-piah chi̍t chō lâu kiò-chò āu-piah-lâu , sī Sòng Tiong-kian Bo̍k-su teh toà, lâu-ê chi̍t-poàⁿ chò Chheh-pâng, chi̍t poàⁿ chò ìn Kàu-hoē-pò ê kang-tiûⁿ, che sī Kong-pò-siā ê khí-goân. I ê tiâⁿ ê tang-pêng khí chi̍t-chō chhin-chhiūⁿ chi̍t ki sì-kak thih-thuî thâu tī sai-pêng hit ki pìⁿ koè tang khí chi̍t chō pêng-ka, chit lia̍t chò tī Tâi-lâm tē-it tāi ê Sîn-ha̍k-hāu, kàu-sek tī thâu-á, lâm-pak kui lia̍t chò siok-sià, tī chit-sî Se-kok kàu-sū ke̍k chhiong-sēng koh oa̍h-tāng ê sî. Lô͘ I-seng A.D. 1889 nî 5 goe̍h 19 ji̍t, tuì Tâi-lâm hú chhut-hoat chiūⁿ pak-lō͘, tiàm Gān-lí-toā-siā pài-tn̂g.
  Chit ê pài-tn̂g ê sìn-chiá, sī chho͘-tāi Má I-seng tī Tâi-lâm lâi chiū-kīn i i-pīⁿ thiaⁿ-tio̍h tō-lí tò-khì lâi kiàn-siat--ê. Chit ê pài-tn̂g-tē sī kó͘-sî Thong-sū ê kong-koán, Toā-siā ê tiong-sim, goā-tiâⁿ chin khoah, ū lāi-tiâⁿ chō toán-chhiûⁿ, tiong-lo̍h lé-pài-ji̍t chò lé-pài-tn̂g, kî-û chò io̍h-kî-ji̍t ê lé-pài kap hêng-i, koè chi̍t ê tiâⁿ, āu-lo̍h chò siok-sià, kheh-thiaⁿ, chàu-kha. Sai-pêng hō͘-lâng chò pīⁿ-sek, ū keng chò chhiú-su̍t-sek. Chhù ê āu-piah ū chhân chi̍t liâu tuì tang koè sai, chhân koè-khì chi̍t phiàn ê chhiū-nâ tuì tang thàu sai, kiò-chò Png-á-nâ, ū goân-sí tek ê kó͘-chhiū(taⁿ bô lah), sǹg sī chin hó só͘-chāi.
  Lô͘ I-seng chiū tī chia khai-īⁿ, ū Po͘-lí-siā Phoaⁿ A-iām, Siā-thâu Ông Chiap-thoân, Toā-siā Tng-soaⁿ A-tun chò kiàn-si̍p-seng. Tēng i-kî khai-īⁿ, khoàⁿ lāi goā chèng-thâu , hō͘ tē-hng po͘-thâu chē-chē lâng tit-tio̍h hó, bô lūn chhiú-su̍t cheng-kong, hō͘ lâng chin sìn-iōng. Koh-chài jia̍t-sim thoân-kàu , hō͘ lâng sìn tō-lí , tuì Pîⁿ-po͘ chit hong-biān chìn-chhut, chhin-chhiūⁿ Lāi-siâⁿ, Po͘-lí ê Gû khùn-soaⁿ. O-gû-lân, Toā-làm , hit-sî chò thoân-kàu sûn-hoê ê Bo̍k-su sī Kam uî-lîm Bo̍k-su , só͘-í hō͘ thoân-kàu ê kang-tiâⁿ ke chin heng-ōng. án-ni saⁿ nî kú tī Toā-siā chò kang bô mî bô ji̍t, lī Tâi-lâm chin hn̄g, bô chhin-chhiūⁿ hiān-sî ê lī-piān, nā tuì Toā-siā kàu Tâi-lâm tio̍h 5 ji̍t, io̍h-phín ê ūn-poaⁿ, ki-hâi ê pó͘-chhiong sī chin khùn-lân. Kīn-piⁿ ê kàu-hoē sī chin chió, só͘-í hō͘ cheng-sîn ,thé-chit ē ià-siān, án-ni thang chai.
  Put-hēng A.D. 1892 nî 4 goe̍h hā-sûn, jiám-tio̍h Hoat-chín sek-hu-su, jia̍t 5 ji̍t, chiū kap ha̍k-seng toà pīⁿ lâi Chiong-hoà, chiū kòng tiām-pò lâi Tâi-lâm Sin-lâu; tiān-bûn 盧虐五天(chá-sî ēng jī-luī pi-á chò sò͘-jī). Chiap-tio̍h liáu chiū An I-seng , Sòng Bo̍k-su, Thô͘ Bo̍k-su, chêng-āu chiūⁿ pak(kàu Chiong-hoà tio̍h 4 ji̍t kú) in lóng kap ha̍k-seng lûn-liû chiàu-kò͘. Kàu 6 goe̍h chhe, chiū ûn-á poaⁿ kàu Ka-gī, thêng kuí-ji̍t āu, kàu 6 goe̍h chhe 10 ji̍t ngó͘-chêng 6 tiám piat-sè tī Ka-gī lé-pài-tn̂g. Chiū kiò Tâi-lâm Tiuⁿ Bêng-sai khì Ka-gī chò Se-iûⁿ-sek ê koaⁿ-chhâ, hit ê khoán thian-tē ji̍t-goe̍h khah po̍h-píⁿ, khin-piān hó-khoàⁿ, goā-bīn ēng o͘ sai-iûⁿ pau, chò sì-tiâu toà, chiū chiong Lô͘ I-seng ê si-thé ji̍p hit lāi-bīn , chi̍t ji̍t kap chi̍t mî, 12 ji̍t thàu-chá chiū kàu Sin-lâu, thêng-koan tī Sîn-ha̍k-hāu kàu-sek, choân Sîn-ha̍k-seng kap Sin-lâu Kàu-su kap só͘ ū chò kang ê lâng kap phí-jîn iā chāi-lāi, bô m̄ khui siaⁿ toā khàu, te̍k-pia̍t Phoaⁿ A-iām tī koan ê piⁿ-á , tuì Sian-siⁿ, ná chhin-chhiūⁿ lāu-pē ê pi-siong, ke-thiⁿ chiu-uî ê lâng ê siong-sim. Siá kàu chia thêng pit chhit ba̍k-sái. Kàu ē-po͘ 4 tiám goā chò kò-pia̍t-sek, sek liáu chiū tuì Toā-o̍h kàu-sek chhut-hoat, hiòng lâm ûn-ûn kiâⁿ chhut Sin-lâu toā-mn̂g, oat sai lo̍h chio̍h-kiā peh-chiūⁿ toā-lō͘, kàu Âng-kong-sû biō-piⁿ, sūn kū I-koán ê piah-piⁿ, koè Nâ-tâu-ché ê kiô, chiap toā-lō͘ chhut toā pak-mn̂g, kiâⁿ kah-tiûⁿ-po͘, oá Hông-phek-sī chêng oat tang ji̍p Kong-soaⁿ, tâi tī sai-lâm pêng, Kàu-sū-hoē ê kong bōng-tē, phí-jîn tī kin-á-ji̍t koh khì sûn Lô͘ I-seng ê bōng, piáu kèng i siàu-liām i uī Chú chò kang, lī-khui chhin-chhek pêng-iú, hn̄g-hn̄g toaⁿ-sin kàu Tâi-oân, saⁿ nî kú tī I-liāu thoân-kàu chò Tiong-pō͘ sûn-kàu-chiá ê thâu-chi̍t lâng, tú-tú kap Kî-āu Lí Hiu Bo̍k-su, hn̄g-hn̄g sio-tuì, chin thang hō͘ lán kám-in chheng-siā siàu-liām.
  Chit ê siau-sit hoê-hok Eng-kok Thoân-tō-hoē , hō͘ in chi̍t-bīn m̄-kam Lô͘ I-seng, chi̍t-bīn m̄-kam chû-siān sū-gia̍p, chiū liâm-piⁿ koh chhoē lâng lâi chiap pīⁿ-īⁿ ê kang, ū chhoē-tio̍h chi̍t uī Kim I-seng, (Se-kok miâ-sèⁿ goá bē kì-tit lah) taⁿ-chiah kiat-hun liáu. Tī A.D. 1893 nî, nî-boé kàu Tâi-lâm, tiàm Sin-lâu o̍h Pún-tó-oē, tú-hó An I-seng hioh-jīm, chiū thè An I-seng liáu-lí pīⁿ-īⁿ. Chit-sî phí-jîn chiū-sī chò i ê kiàn-si̍p-seng tiàm tī Kū-lâu , tī hia hêng-i. Ū An I-seng ê kiàn-si̍p-seng Tiō Toā-in kap Lîm Ki-ōng teh pang-chān, chiàu ē kì-tit kí kuí-nā ê lē: tī Eńg-khong Thô͘-sat-khut lâng Tiuⁿ Tî, tuì An I-seng hit-sî ji̍p-īⁿ sī chhàu-kut ê chèng, kha-chhiú lóng ū, phoà-pīⁿ-lâng ka-tī chú, ka-tī sé pò͘-toà, in-uī chin gâu kńg, hō͘ lâng te̍k-pia̍t bat i, ū sìn Chú ji̍p-kàu ,tī Tâi-lâm tông-hoē tng-chit, chò chīn-tiong kàu lāu koè-sin hō͘ lâng teh siàu-liām. iáu chi̍t ê Tang-mn̂g-goā āu-kah lâng Lîm Chhau(Chhek-bêng) lâi táⁿ-tia̍p lāi-kho tit-tio̍h tō-lí, bat lîm-sî ióng-sêng thoân-kàu-chiá, i iā siū kéng, chut-gia̍p liáu chò thoân-kàu ê kang, hiān-sî lāu lah bô chò, tī sai-mn̂g Eńg-lo̍k teh lé-pài . Kim I-seng goā-kho cheng-kong bat chhiú-su̍t Saⁿ-hun-chú ê lâng N̂g Thian-sàng Pông-kong chio̍h-lîm, chhin-chhiūⁿ hún-chiáu-nn̄g ê toā, ū hó, hiān-sî lâng iáu tī-teh. Ū Tè-kok Siong-chûn lâi Tâi-oân bé thn̂g, hit ê siong-jîn chēng-tâu sī thoat-kong, chiū-i, ū kā i chhiú-su̍t, bián 10 ji̍t chiū hó. In-uī i pún-tó-oē boē hiáu kóng, só͘-í thoân-kàu ê tiám bô thang kóng; m̄-kú ū chin thiàⁿ lâng thang khoàⁿ sī jia̍t-sim ê lâng. Kàu 1894 nî hā-thiⁿ khì Hong-kong, in-uī I-seng-niû pīⁿ; kiaⁿ-liáu bô ha̍p chuí-thó͘, chiū tuì Soan-tō-hoē sî-chit chū án-ni kui-kok, tī pīⁿ-īⁿ thêng-khùn, phí-jîn si̍t-gia̍p, chiū khì Nâ-āu kà Sió-o̍h, thèng-hāu tiong-pō͘ pīⁿ-īⁿ khui īⁿ chiah phah-sǹg.",http://pojbh.lib.ntnu.edu.tw/script/artical-6240.htm,decode error
"基督的閣活
阮德輝
1941年4月673期      4-5
  基督的閣活佮受肉贖罪平平是伊來世間一个重要的事。咱看4福音書的記者，有用真濟亦來teh講起這个事。這是表明in對基督閣活的事實掠做真重要。總是in teh回想閣活後40日的記事，有小可無秩序，致到予後代的歷史家不滿足，也毋信。雖然有無秩序，有不分明的點，iáu-kú論這个事件4福音書有一致teh干證，也全然袂通對福音書除起來--ê。人若一旦有承認福音書，也無承認閣活的干證是袂用得。佇使徒行傳，伊的學生是做閣活的證人。初代教會掠這个做siāng要緊的事。保羅m̄-nā看這个做重要，也用這个做信仰上重要的事。咱看哥林多前書15：14，17就知影。其餘猶有真濟位teh講起這个事。彼得也是掠這个做真要緊的事。
總是基督閣活的事實有人毋信，大概有2款的說。
  1. Su-te̍k-lô-su(Strauss) 的說。伊對自然科學的立場來批評(批判)聖經，也講聖經的大部分是神話(神話)閣活是時代一个觀念生--ê。伊講，「基督的閣活是基督教的中心點，若會拍滅這个，基督教就滅無。」也講，「學生信耶穌閣活，有看見耶穌，這有影，因為耶穌佇十字架是假死，一時tek昏去，也tâi佇墓裡，後來回魂對墓裡出來。伊的學生來照顧伊，總是身軀無勇，後來死去。」這个說幾十年前真濟人信，總是taⁿ少人信。(1)因為對當時的風俗羅馬兵真嚴格(嚴格)。咱看約翰19：33-35有講，兵丁看耶穌死，猶毋信，用鎗鑿伊的 hia̍p下，也流出血佮水，這佇醫學上10分通證明伊有死。也A-lī-má-thài 的約瑟求耶穌的身屍的時，彼拉多奇怪叫兵丁來問看伊死偌久(馬可15：42-45)。也tâi耶穌的墓用石封teh，四圍羅馬兵teh顧，欲對叨位會得出去(看馬太27：62-66)。(2)設使有影耶穌假死，也對墓偷爬出來，身軀著傷，軟弱後來死，怎樣會感動學生？怎樣會通講「閣活佮活命是在佇我，信我的人雖罔死，iáu-kú欲活」(約翰11：25；啟示錄1：17-18)。所以這是無理的說。
  2. Lī-lâm(Renan) 的說。伊講，「學生只有想有看見耶穌，這是學生的主觀(主觀)，是戇信」；伊講佇世間若偉大的人物死，人毋敢講伊死。親像Mô͘-hán-be̍k-tek(マホメツト)死的時，無人敢講伊死。佇歷史上卻有這款的例。所以伊講當時的學生夢想主閣活，也夢見，對按呢講，主閣活。總是咱對聖經知學生有認耶穌確實死，咱看馬利亞in去墓裡欲共耶穌抹油，也伊閣講，學生講耶穌閣活，這是in騙人，騙家己的心，因為in愛耶穌閣活，這个事對婦人人先講，也別人贊喙講確實有看見主。一人傳虛，百人傳實。卻佇世間有這號事，親像前的歐洲戰爭的時，英國人濟濟講，「Lō͘-se-a 的兵對英國去攻德國，也有聽著彼个聲。」後來詳細調查知影無事實。總是咱看學生無一个想耶穌會閣活，馬利亞到耶穌出聲叫伊才知是主。多馬講，「我若無看見伊手中釘的跡，無跡......我決斷毋信」(約翰20：25)。抑是Kek-liû-pa對耶穌所講的事(路加24：13-24)。對人的心理來講，人若騙家己，講白賊穩當袂出力走，袂用熱誠來報人知。咱看聖經知in怎樣將所看見的事即時欲報其餘的知。這是表明in 的心有無白賊的歡喜佇teh。設使咱mài講閣活的事，嘛猶有真濟的神跡，抑是山頂的 變化(變貌)，chiah 的咱袂通否定。所以基督的閣活就是chiah 的神跡的中間siāng大的 nā-tiāⁿ。咱袂通信是學生的主觀，騙家己佮別人來講伊閣活。
最後來想閣活的意義。基督閣活的意義佇羅馬1：4講，「照聖德的神就對死人的閣活，用權能顯明伊是上帝的囝，就是咱的主耶穌基督。」對這句予咱知，上帝證明耶穌的本質是神聖，是對閣活的事實。所以的閣活是證明耶穌是上帝的囝，也閣會通講是啟示福音。因為閣活前學生對基督的事實無十分明。對新約咱知福音的中心就是基督的受苦佮死來生起。總是iáu-kú蓋密，也到基督的閣活才得著顯明，所以伊的閣活是啟示福音。基督的生涯咱通分做(1) 誕生到十字架的時期。(2)閣活佮升天的時期。第一期伊的事實iáu-kú蓋密，無明，就是「Khut-jio̍k 的形狀」，也第2个時期有露現，予咱明明看見。佇遮m̄-nā表示十字架的意思，就是表示基督的權力佮榮光(榮光)。約翰1：14講，「閣阮捌看見伊的榮光，」就是佇末期chiah會通看見的榮光，對伊的閣活佇歷史的中間已經啟示予咱看見。所以taⁿ咱毋是teh期待，就是teh想起(想起)伊的事實。
也基督的閣活佮咱的信仰生活有啥關係，咱通想2 ，3項。
  1. 閣活的事實佮基督的贖罪平平是做咱信仰生活的基礎。羅馬4：25講，「耶穌捌為著咱的罪受過送，(指十字架)，閣為著咱的稱做義來得著閣活」咱常常講基督的十字架是為著咱的罪，閣活是欲予咱活命，總是佇遮閣活是為著咱的稱做義。也哥林多前書15：14，17，「基督若袂捌閣活......恁的信也是空空。」所以閣活是咱信仰生活的基礎，是本質的的物。
  2. 對信閣活的基督的事，咱佇現在的信仰生活會得著伊的活命，氣力佮勝利。這有真濟位的所在報咱知(使徒行傳4：10；羅馬6：4；腓立比 3：10；約翰16：33)。
  3. 以上閣活的事實，m̄-nā做咱信仰的基礎佮佇現在困難的生活中，會得著活命，氣力，勝利的恩惠nā-tiāⁿ。基督的閣活就是予咱有閣活的向望，做咱末日(終末) 的希望的根據。所以基督的閣活佇哥林多前書15：20講，「做chiah 的 teh睏的頭一的閣活的」伊實在是閣活佮活命。咱對伊的閣活會通得著上帝的活命(羅馬8：11；彼得前書1：3)。
  Taⁿ佇這个閣活節的時，咱閣一擺來反省咱的生活。咱著歡喜將咱的罪佮基督同埋葬，也佮伊同閣活，來入佇新生活是所切望。","Ki-tok ê Koh-oa̍h
Ńg Tek-hui
1941年4月673期      4-5
    Ki-tok ê koh-oa̍h kap siū-jio̍k(受肉) sio̍k-choē pêⁿ-pêⁿ sī I lâi sè-kan chi̍t ê tiōng-iàu ê sū . Lán khoàⁿ 4 hok-im-su ê kì-chiá , ū ēng chin-chē ia̍h lâi teh kóng-khí chit ê sū . Che sī piáu-bêng in tuì Ki-tok koh-oa̍h ê sū-si̍t lia̍h chò chin tiōng-iàu. Chóng-sī in teh hoê-sióng koh-oa̍h āu 40 ji̍t ê kì-sū, ū sió-khoá bô tia̍t-sū, tì-kàu hō͘ āu-tāi ê le̍k-sú-ka put boán-chiok, iā m̄-sìn. Sui-jiân ū bô tia̍t-sū , ū put hun-bêng ê tiám, iáu-kú lūn chit ê sū-kiāⁿ 4 hok-im-su ū it-tì teh kan-chèng, iā choân-jiân boē thang tuì hok-im-su tû khí-lâi--ê. Lâng nā it-tàn ū sêng-jīn hok-im-su, iā bô sêng-jīn koh-oa̍h ê kan-chèng sī bē ēng-tit. Tī Sù-tô͘ Hēng-toān, I ê ha̍k-seng sī chò koh-oa̍h ê chèng-jîn. Chho͘-tāi kàu-hoē lia̍h chit ê chò siāng iàu-kín ê sū. Pó-lô m̄-nā khoàⁿ chit ê chò tiōng-iàu, iā ēng chit ê chò sìn-gióng siōng tiōng-iàu ê sū. Lán khoàⁿ I Ko-lîm-to 15:14, 17 chiū chai-iáⁿ. Kî-û iáu ū chin chē uī teh kóng-khí chit ê sū. Pí-tek iā sī lia̍h chit ê chò chin iàu-kín ê sū.
  Chóng-sī Ki-tok koh-oa̍h ê sū-si̍t ū lâng m̄-sìn , tāi-khài ū 2 khoán ê soat.
  1. Su-te̍k-lô-su(Strauss) ê soat. I tuì chū-jiân kho-ha̍k ê li̍p-tiûⁿ lâi phoe-phêng(phoe-phoàⁿ) Sèng-keng , iā kóng Sèng-keng ê toā pō͘-hūn sī sîn-oē(神話) koh-oa̍h sī sî-tāi chi̍t ê koan-liām seⁿ--ê. I kóng, ""Ki-tok ê koh-oa̍h sī Ki-tok-kàu ê tiong-sim-tiám, nā oē phah-bia̍t chit ê, Ki-tok-kàu chiū bia̍t-bô."" iā kóng, ""Ha̍k-seng sìn Iâ-so͘ koh-oa̍h, ū khoàⁿ-kìⁿ Iâ-so͘, che ū-iáⁿ, in-uī Iâ-so͘ tī si̍p-jī-kè sī ké sí, chi̍t-sî-tek hun-khì, iā tâi tī bōng-ni̍h, āu-lâi hoê-hûn tuì bōng-nih chhut-lâi. I ê ha̍k-seng lâi chiàu-kò͘ I, chóng-sī seng-khu bô ióng, āu-lâi sí-khì."" Chit ê soat kuí-cha̍p nî chêng chin chē lâng sìn, chóng-sī taⁿ chió lâng sìn. (1) In-uī tuì tng-sî ê hong-sio̍k Lô-má peng chin giâm-keh(嚴格). Lán khoàⁿ Iok-hān 19:33-35 ū kóng, peng-teng khoàⁿ Iâ-so͘ sí, iáu m̄-sìn, ēng-chhiuⁿ chha̍k I ê hia̍p-ē, iā lâu-chhut hoeh kap chuí, che tī i-ha̍k siōng 10 hun thang chèng-bêng I ū sí. iā A-lī-má-thài ê Iok-sek kiû Iâ-so͘ ê sin-si ê sî, Pí-lia̍p-to kî-koài kiò peng-teng lâi mn̄g khoàⁿ I sí loā-kú(Má-khó 15:42-45). iā tâi Iâ-so͘ ê bōng ēng chio̍h hong-teh, sì-uî Lô-má peng teh kò͘, beh tuì tó-uī ē tit chhut-khì(khoàⁿ Má-thài 27:62-66). (2) Siat-sú ū-iáⁿ Iâ-so͘ ké sí, iā tuì bōng thau pê chhut-lâi , seng-khu tio̍h-siong, loán-jio̍k āu-lâi sí, cháiⁿ-iūⁿ ē kám-tōng ha̍k-seng? Cháiⁿ-iūⁿ ē thang kóng "" Koh-oa̍h kap oa̍h-miā sī chāi tī goá, sìn goá ê lâng sui-bóng sí, iáu-kú beh oa̍h""(Iok-hān 11:25; Khé-sī-lio̍k 1:17-18). Só͘-í che sī bô-lí ê soat.
  2. Lī-lâm(Renan) ê soat. I kóng, ""Ha̍k-seng chí-ū siūⁿ ū khoàⁿ-kìⁿ Iâ-so͘, che sī ha̍k-seng ê chú-koan(主觀), sī gōng-sìn""; i kóng tī sè-kan nā uí-tāi ê jîn-bu̍t sí, lâng m̄-káⁿ kóng i sí. Chhin-chhiūⁿ Mô͘-hán-be̍k-tek(マホメツト) sí ê sî, bô lâng káⁿ kóng i sí. Tī le̍k-sú-siōng khiok ū chit khoán ê lē. Só͘-í i kóng tng-sî ê ha̍k-seng bōng-sióng Chú koh-oa̍h, iā bāng-kìⁿ , tuì án-ni kóng, Chú koh-oa̍h. Chóng-sī lán tuì Sèng-keng chai ha̍k-seng ū jīn Iâ-so͘ khak-si̍t sí, lán khoàⁿ Má-lī-a in khì bōng-nih beh kā Iâ-so͘ boah-iû. iā i koh kóng, ha̍k-seng kóng Iâ-so͘ koh-oa̍h, che sī in phiàn lâng, phiàn ka-kī ê sim, in-uī in ài Iâ-so͘ koh-oa̍h, chit ê sū tuì hū-jîn-lâng seng kóng, iā pa̍t lâng chān-chhuì kóng khak-si̍t ū khoàⁿ-kìⁿ Chú. It jîn thoân-hi , pek jîn thoân si̍t. Khiok tī sè-kan ū chit hō sū, chhin-chhiūⁿ chêng ê Au-chiu chiàn-cheng ê sî, Eng-kok lâng chē-chē kóng, ""Lō͘-se-a ê peng tuì Eng-kok khì kong Tek-kok, iā ū thiaⁿ-tio̍h hit ê siaⁿ."" āu-lâi siông-sè tiāu-cha chai-iáⁿ bô sū-si̍t. Chóng-sī lán khoàⁿ ha̍k-seng bô chi̍t ê siūⁿ Iâ-so͘ ē koh-oa̍h, Má-lī-a kàu Iâ-so͘ chhut-siaⁿ kiò i chiah chai sī Chú. To-má kóng, ""Goá nā bô khoàⁿ-kìⁿ I chhiú-tiong teng ê jiah, bô jiah......goá koat-toàn m̄-sìn""(Iok-hān 20:25). Á-sī Kek-liû-pa tuì Iâ-so͘ só͘ kóng ê sū(Lō͘-ka 24:13-24). Tuì lâng ê sim-lí lâi kóng, lâng nā phiàn ka-kī, kóng pe̍h-chha̍t ún-tàng bē chhut-la̍t cháu, bē ēng jia̍t-sêng lâi pò lâng chai. Lán khoàⁿ Sèng-keng chai in cháiⁿ-iūⁿ chiong só͘ khoàⁿ-kìⁿ ê sū chek-sî beh pò kî-û ê chai. Che sī piáu-bêng in ê sim ū bô pe̍h-chha̍t ê hoaⁿ-hí tī-teh. Siat-sú lán mài kóng koh-oa̍h ê sū, mā iáu ū chin-chē ê sîn-jiah, á-sī soaⁿ-téng ê piàn-hoà(變貌), chiah ê lán bē thang hó͘-tēng. Só͘-í Ki-tok ê koh-oa̍h chiū-sī chiah ê sîn-jiah ê tiong-kan siāng toā ê nā-tiāⁿ. Lán bē thang sìn sī ha̍k-seng ê chú-koan, phiàn ka-tī kap pa̍t lâng lâi kóng I koh-oa̍h.
  Choè-āu lâi siūⁿ koh-oa̍h ê ì-gī . Ki-tok koh-oa̍h ê ì-gī tī Lô-má 1:4 kóng, ""Chiàu sèng-tek ê Sîn chiū tuì sí-lâng ê koh-oa̍h , ēng koân-lêng hián-bêng I sī Siōng-tè ê Kiáⁿ, chiū-sī lán ê Chú Iâ-so͘ Ki-tok."" Tuì chit kù hō͘ lán chai, Siōng-tè chèng-bêng Iâ-so͘ ê pún-chit sī Sîn-sèng, sī tuì koh-oa̍h ê sū-si̍t. Só͘-í ê koh-oa̍h sī chèng-bêng Iâ-so͘ sī Siōng-tè ê Kiáⁿ, iā koh ē thang kóng sī khé-sī hok-im. In-uī koh-oa̍h-chêng ha̍k-seng tuì Ki-tok ê sū-si̍t bô cha̍p-hun bêng. Tuì Sin-iok lán chai hok-im ê tiong-sim chiū-sī Ki-tok ê siū-khó͘ kap sí lâi seⁿ-khí. Chóng-sī iáu-kú khàm-ba̍t, iā kàu Ki-tok ê koh-oa̍h chiah tit-tio̍h hián-bêng ,só͘-í I ê koh-oa̍h sī khé-sī hok-im. Ki-tok ê seng-gâi lán thang hun-chò (1) Tàn-seng kàu si̍p-jī-kè ê sî-kî. (2) Koh-oa̍h kap Seng-thian ê sî-kî. Tē-it kî I ê sū-si̍t iáu-kú khàm-ba̍t, bô bêng , chiū-sī ""Khut-jio̍k ê hêng-chōng"", iā tē 2 ê sî-kî ū lō͘-hiān , hō͘ lán bêng-bêng khoàⁿ-kìⁿ. Tī-chia m̄-nā piáu-sī si̍p-jī-kè ê ì-sù, chiū-sī piáu-sī Ki-tok ê koân-le̍k kap En̂g-kng(榮光). Iok-hān 1:14 kóng, ""Koh goán bat khoàⁿ-kìⁿ I ê êng-kng,"" chiū-sī tī boa̍t-kî chiah ē thang khoàⁿ-kìⁿ ê êng-kng, tuì I ê koh-oa̍h tī le̍k-sú ê tiong-kan í-keng khé-sī hō͘ lán khoàⁿ-kìⁿ .Só͘-í taⁿ lán m̄-sī teh kî-thāi , chiū-sī teh siūⁿ-khí(想起) I ê sū-si̍t.
  iā Ki-tok ê koh-oa̍h kap lán ê sìn-gióng seng-oa̍h ū siáⁿ koan-hē , lán thang siūⁿ 2 , 3 hāng.
  1. Koh-oa̍h ê sū-si̍t kap Ki-tok ê sio̍k-choē pêⁿ-pêⁿ sī chò lán sìn-gióng seng-oa̍h ê ki-chhó͘. Lô-má 4:25 kóng, "" Iâ-so͘ bat uī-tio̍h lán ê choē siū kè-sàng, (chí si̍p-jī-kè), koh uī-tio̍h lán ê chheng-chò-gī lâi tit-tio̍h koh-oa̍h"" Lán siông-siông kóng Ki-tok ê si̍p-jī-kè sī uī-tio̍h lán ê choē, koh-oa̍h sī beh hō͘ lán oa̍h-miā, chóng-sī tī-chia koh-oa̍h sī uī-tio̍h lán ê chheng-chò-gī. iā I Ko-lîm-to 15:14,17, ""Ki-tok nā boē bat koh-oa̍h......lín ê sìn iā-sī khang-khang."" Só͘-í koh-oa̍h sī lán sìn-gióng seng-oa̍h ê ki-chhó͘, sī pún-chit-tek ê mi̍h.
  2. Tuì sìn koh-oa̍h ê Ki-tok ê sū, lán tī hiān-chāi ê sìn-gióng seng-oa̍h ē tit-tio̍h I ê oa̍h-miā, khuì-la̍t kap sèng-lī. Che ū chin-chē uī ê só͘-chāi pò lán chai (Sù-tô͘ Hēng-toān 4:10; Lô-má 6:4; Hui-li̍p-pí 3:10; Iok-hān 16:33).
  3. Í-siōng koh-oa̍h ê sū-si̍t , m̄-nā chò lán sìn-gióng ê ki-chhó͘ kap tī hiān-chāi khùn-lân ê seng-oa̍h tiong, ē tit-tio̍h oa̍h-miā , khuì-la̍t, sèng-lī ê in-huī nā-tiāⁿ. Ki-tok ê koh-oa̍h chiū-sī hō͘ lán ū koh-oa̍h ê ǹg-bāng , chò lán boa̍t-ji̍t(終末) ê hi-bōng ê kin-kù. Só͘-í Ki-tok ê koh-oa̍h tī I Ko-lîm-to 15:20 kóng, ""Chò chiah ê teh khùn ê thâu-chi̍t ê koh-oa̍h ê"" I si̍t-chāi sī koh-oa̍h kap oa̍h-miā. Lán tuì I ê koh-oa̍h ē thang tit-tio̍h Siōng-tè ê oa̍h-miā(Lô-má 8:11; I Pí-tek 1:3).
  Taⁿ tī chit ê Koh-oa̍h-cheh ê sî, lán koh chi̍t pái lâi hoán-séng lán ê seng-oa̍h. Lán tio̍h hoaⁿ-hí chiong lán ê choē kap Ki-tok tâng bâi-chòng, iā kap I tâng koh-oa̍h , lâi ji̍p tī sin seng-oa̍h sī só͘ chhiat-bōng.",http://pojbh.lib.ntnu.edu.tw/script/artical-6248.htm,decode error
"信仰美談
Lâm-teng Kek-lân女士
郭朝成 譯
1941年6月675期        6-8
  一位著名的著作者，teh描寫Lâm-teng Kek-lân女史的容貌體態。「伊的身體 生做真tàu-tah，好枝骨，媠閣有人緣，頭毛cha̍t-cha̍t，皮膚幼膩軟lūn，兩蕊目睭好看，閣活動，常常有含無限的心思。伊若歡喜高興的時，卻是真活潑，伊的喙齒潔白閣整齊，這會幫贊伊若笑的時，加添無限的得人疼。伊若閣穿一領烏色的長衫，閣moa一條的烏巾，就通想出伊的態度的莊嚴，雅潔，無各樣一个聖者莫怪當時有真濟男子走到伊的面前，懇切對伊求婚。總是Lâm-teng Kek-lân攏共伊謝絕。結局伊是嫁予伊的使命，終身為著世界的患者服務。」
論Lâm-teng Kek-lân，是生長佇英國好額的家庭，伊的父母出外遊歷歐洲逐國，鬧熱好景緻的所在。
佇1820年5月12日，伊出世佇義大利國的 Hu̍t-lô-lêng-sat城，所以伊的名叫做Hut-lô-lêng-sat Lâm-teng Kek-lân。
佇Lâm-teng Kek-lân以前，毋是世界攏無看護婦，不過有一點無相同的所在nā-tiāⁿ。在伊的以前的看護婦，攏是貧寒，無受相當教育的女子。In 的道德常常予人僥疑，佇彼中間也有做出真毋好的事，有的佮男患者，抑是青年的醫生，發生無規則的關係，有的真亂來，食酒醉，竟然將患者的痛苦放袂記得。因為按呢，當時看護婦的人格墜落到佇萬重深坑，莫怪受一般的人士看輕，看in ná-chún現時咱東洋旅館的下女。設使彼tang時，有一個名望家的女子去做看護婦就穩當會受社會的人士看輕議論。這就是Lâm-teng Kek-lân女史犧牲精神特別顯著的所在lah！伊毋驚家庭序大人的反對，以及社會人士的風評看輕。愛用基督的心做心，就好膽投身佇看護的事業。竟然將看護婦對塗糜底thuh上到空中，予逐國的人看著看護婦，尊敬in ná-chún天使。這種感動人的大氣力，就是Lâm-teng Kek-lân愛學耶穌犧牲的精神。伊的出名，予通世界，予萬代的人崇拜，是在佇遮。
伊的成功，有幾若項因端。
  (1)伊細漢的時，就歡喜愛看護受傷的家畜，對細漢的時真慈善，若一日無做好事，心就艱苦。
  (2)伊細漢的時就愛讀冊，研究宗教的生活，不知不覺的中間，紲予古早的好人感動--著，有犧牲的精神。伊的阿姊捌講，「Lâm-teng Kek-lân，將日佇冊房讀冊，家己研究埃及的歷史佮宗教，無論到tó位，就去參觀學校佮公共事業。伊佇亞力山大城的時，最歡喜，就是佮女修道人談論道理，抑是去鄉村考察散鄉人的生活的狀況，研究禮拜堂佮古墓的莊嚴，宗教哲理的奧妙，無毋深深研究，記tiâu佇心。」
  (3)伊是活潑的女子，卻毋愛享樂，安居的習慣，伊一面有大的疼心，一面有辦事的熱心。伊一擺寫批予伊的阿姑講，「無論甚物事，的確著用上帝的疼做基礎，啥人敢講基督所受的痛苦，毋是慘酷無比mah？若是所得著的快樂是非常，咱人喙講做工，做工，閣較著出力做工，若按呢主的確會chhoā咱上成功的路。咱人的動機，的確毋通存有絲毫的虛榮心，著完全出佇疼主的熱心來做。」
佇1854年，Khek-lí-hí-a 的戰爭，死傷極濟，染病無人照顧來死的兵士，比佇戰場戰死--ê較濟。Lâm-teng女士聽著，惻隱的心大發動，決心愛去戰場當義務看護婦，就組織看護婦團。這是有歷史以來，戰場有看護婦，這是頭一回。
彼時有真濟醫生生起妒忌的心講，「戰場有看護婦，m̄-nā無合用，顛倒予人生起厭惡。」若是Lâm-teng女士用in 的慈心佮智識來贏--in。某牧師講，「Lâm-teng女士是一个可敬，可欣慕的人，無一人佮伊會比得，伊是完全無通嫌的人，無論啥人to甘願聽趁伊的話。雖然有強逆的武官，也予伊的溫柔的聲音所感化。」伊m̄-nā盡力拯救著傷的兵士，組織一切，用盡伊的心血，伊將看護的章程，組織極其次序，每位的看護婦著服從醫生的命令，同時也著服從犧牲的精神。伊所規定看護者所穿有一定的制服，就是潔白恭敬的心，佮自己的責任心。真濟著傷的兵士予Lâm-teng女史以及別的看護婦救治。有一擺，伊看見5个著傷的兵士予人kng來hē佇一所在，大概是無法度通醫治--ê，出在in家治死。若是慈悲的 Lâm-teng女士看著，心大傷悲，掠做這是極殘忍的事；伊就請醫生的許可，紲招一个好的看護婦，小心共伊照顧一暝的了後，第二日，伊先來巡視的時，這5个傷兵有較好。醫生就講，「我確信無論甚物沉重的病症袂會逃走我的目睭。」某病人好了，就寫批講，「我看見Lâm-teng女士，以及其餘的看護婦對阮的面前經過，生出一種大安慰，in對阮微笑tàm頭，阮幾百人倒佇病床，in對床前經過的時，阮就chim in 的影；阮艱苦的頭殼倒佇枕頭等，m̄-kú心內是真爽快。」
                                                                                                         (待續)
 ","Sìn-gióng Bí-tâm
Lâm-teng Kek-lân Iú-sú
Koeh Tiâu-sêng e̍k
1941年6月675期        6-8
    Chi̍t-uī tù-miâ ê tù-chok-chiá, teh biô-siá Lâm-teng Kek-lân lú-sú ê iông-māu thé-thài. ""I ê sin-thé siⁿ-chò chin tàu-tah, hó ki-kut, suí koh ū lâng iân, thâu-mn̂g cha̍t-cha̍t, phoê-hu iù-jī nńg-lūn, nn̄g-luí ba̍k-chiu hó khoàⁿ, koh oa̍h-tāng, siông-siông ū hâm bû-hān ê sim-su. I nā hoaⁿ-hí ko-hèng ê sî, khiok sī chin hoa̍t-phoat, i ê chhuì-khí kiat-pe̍h koh chéng-chê, che ē pang-chān i nā chhiò ê sî, ke-thiⁿ bû-hān ê tit lâng thiàⁿ. I nā koh chhēng chi̍t-niá o͘-sek ê tn̂g-saⁿ, koh moa chi̍t-tiâu ê o-kin, chiū thang siūⁿ-chhut i ê thài-tō͘ ê chong-giâm, ngá-kiat, bô koh-iūⁿ chi̍t ê sèng-chiá Bo̍k-koài tong-sî ū chin-chē lâm-chú cháu kàu i ê bīn-chêng , khún-chhiat tuì i kiû-hun. Chóng-sī Lâm-teng Kek-lân lóng kā i siā-choa̍t. Kiat-kio̍k i sī kè hō͘ i ê sù-bēng, chiong-sin uī-tio̍h sè-kài ê hoān-chiá ho̍k-bū.""
  Lūn Lâm-teng Kek-lân, sī seng-tióng tī Eng-kok hó-gia̍h ê ka-têng, i ê pē-bó chhut-goā iû-le̍k Au-chiu ta̍k kok, lāu-jia̍t hó kéng-tì ê só͘-chāi.
  Tī 1820 nî 5 goe̍h 12 ji̍t, i chhut-sì tī Í-tài-lī kok ê Hu̍t-lô-lêng-sat siâⁿ, só͘-í i ê miâ kiò-chò Hut-lô-lêng-sat Lâm-teng Kek-lân.
  Tī Lâm-teng Kek-lân í-chêng, m̄-sī sè-kài lóng bô khàn-hō͘-hū, put-kò ū chi̍t-tiám bô saⁿ-tâng ê só͘-chāi nā-tiāⁿ. Chāi i ê í-chêng ê khàn-hō͘-hū, lóng sī pîn-hân, bô siū siong-tong kàu-io̍k ê lú-chú. In ê tō-tek siông-siông hō͘ lâng giâu-gî, tī hit tiong-kan iā ū chò chhut chin m̄-hó ê sū, ū-ê kap lâm hoān-chiá, á-sī chheng-liân ê i-seng, hoat-seng bô kui-chek ê koan-hē, ū-ê chin loān-lâi, chia̍h chiú-chuì, kèng-jiân chiong hoān-chiá ê thòng-khó͘ pàng bē-kì-tit. In-uī án-ni, tong-sî khàn-hō͘-hū ê jîn-keh tuī-lo̍h kàu tī bān-tn̄g chhin-kheⁿ, bo̍k-koài siū it-poaⁿ ê jîn-sū khoàⁿ-khin, khoàⁿ in ná-chún hiān-sî lán tang-iûⁿ lú-koán ê hā-lú. Siat-sú hit tang-sî, ū chi̍t ê bêng-bōng-ka ê lú-chú khì chò khàn-hō͘-hū chiū ún-tàng ē siū siā-hoē ê jîn-sū khoàⁿ-khin gī-lūn. Che chiū-sī Lâm-teng Kek-lân lú-sú hi-seng cheng-sîn te̍k-pia̍t hián-tù ê só͘-chāi lah! I m̄-kiaⁿ ka-têng sī-toā-lâng ê hoán-tuì, í-ki̍p siā-hoē jîn-sū ê hong-phêng khoàⁿ-khin. ài ēng Ki-tok ê sim chò sim, chiū hó-táⁿ tâu-sin tī khàn-hō͘ ê sū-gia̍p. Kèng-jiân chiong khàn-hō͘-hū tuì thô͘-moê-té thuh-chiūⁿ kàu khong-tiong, hō͘ ta̍k-kok ê lâng khoàⁿ-tio̍h khàn-hō͘-hū , chun-kèng in ná-chún thiⁿ-sài. Chit-chióng kám-tōng lâng ê toā khuì-la̍t, chiū-sī Lâm-teng Kek-lân ài o̍h Iâ-so͘ hi-seng ê cheng-sîn. I ê chhut-miâ , hō͘ thong sè-kài, hō͘ bān-tāi ê lâng chông-pài, sī chāi tī-chia.
  I ê sêng-kong , ū kuí-nā hāng in-toaⁿ.
  (1) I sè-hàn ê sî, chiū hoaⁿ-hí ài khàn-hō͘ siū siong ê ka-thiok, tuì sè-hàn ê sî chin chû-siān, nā chi̍t-ji̍t bô chò hó-sū, sim chiū kan-khó͘.
  (2) I sè-hàn ê sî chiū ài tha̍k-chheh, gián-kiù chong-kàu ê seng-oa̍h, put-ti put-kak ê tiong-kan , soà hō͘ kó͘-chá ê hó-lâng kám-tōng--tio̍h, ū hi-seng ê cheng-sîn. I ê a-ché bat kóng, "" Lâm-teng Kek-lân, chiong ji̍t tī chheh-pâng tha̍k-chheh, ka-kī gián-kiù Ai-ki̍p ê le̍k-sú kap chong-kàu, bô-lūn kàu tó-uī, chiū khì chham-koan ha̍k-hāu kap kong-kiōng sū-gia̍p. I tī A-le̍k-san-tāi siâⁿ ê sî, choè hoaⁿ-hí , chiū-sī kap lú sin-tō-jîn tâm-lūn tō-lí , á-sī khì hiong-chhoan khó-chhat sàn-hiong lâng ê seng-oa̍h ê chōng-hóng, gián-kiù lé-pài-tn̂g kap kó͘-bōng ê chong-giâm, chong-kàu tiat-lí ê ò-biāu, bô m̄ chhim-chhim gián-kiù , kì-tiâu tī sim.""
  (3) I sī hoa̍t-phoat ê lú-chú, khiok m̄-ài hióng-lo̍k, an-ku ê si̍p-koàn, i chi̍t-bīn ū toā ê thiàⁿ-sim, chi̍t-bīn ū pān-sū ê jia̍t-sim. I chi̍t-pái siá phoe hō͘ i ê a-ko͘ kóng, ""Bô-lūn sím-mi̍h sū, tek-khak tio̍h ēng Siōng-tè ê thiàⁿ chò ki-chhó͘, siáⁿ lâng káⁿ kóng Ki-tok só͘ siū ê thòng-khó͘, m̄-sī chhám-khok bô pí mah? Nā-sī só͘ tit-tio̍h ê khoài-lo̍k sī hui-siông, lán lâng chhuì kóng chò kang, chò-kang , koh-khah tio̍h chhut-la̍t chò-kang, nā án-ni Chú tek-khak ē chhoā lán chiūⁿ sêng-kong ê lō͘. Lán lâng ê tōng-ki, tek-khak m̄-thang chûn ū si-hô ê hi-êng sim, tio̍h oân-choân chhut tī thiàⁿ Chú ê jia̍t-sim lâi chò.""
  Tī 1854 nî, Khek-lí-hí-a ê chiàn-cheng, sí-siong ke̍k chē, jiám-pēⁿ bô lâng chiàu-kò͘ lâi sí ê peng-sū, pí tī chiàn-tiûⁿ chiàn-sí--ê khah chē. Lâm-teng lú-sū thiaⁿ-tio̍h , chhek-ún ê sim toā hoat-tōng, koat-sim ài khì chiàn-tiûⁿ tng gī-bū khàn-hō͘-hū, chiū cho͘-chit khàn-hō͘-hū thoân. Che sī ū le̍k-sú í-lâi, chiàn-tiûⁿ ū khàn-hō͘-hū, che sī thâu-chi̍t hoê.
Hit-sî ū chin-chē i-seng seⁿ-khí tò͘-khī ê sim kóng, ""Chiàn-tiûⁿ ū khàn-hō͘-hū, m̄-nā bô ha̍p-ēng, tian-tò hō͘ lâng seⁿ-khí iàm-o͘N3."" Nā-sī Lâm-teng lú-sū ēng in ê chû-sim kap tì-sek lâi iâⁿ--in. Bó͘ bo̍k-su kóng, ""Lâm-teng lú-sū sī chi̍t ê khó-kèng, khó him-bō͘ ê lâng, bô chi̍t lâng kap i ē pí-tit, i sī oân-choân bô thang hiâm ê lâng, bô-lūn siáⁿ-lâng to kam-goān thiaⁿ-thàn i ê oē. Sui-jiân ū kiông-ge̍k ê bú-koaⁿ, iā hō͘ i ê un-jiû ê siaⁿ-im só͘ kám-hoà."" I m̄-nā chīn-la̍t chín-kiù tio̍h-siong ê peng-sū, cho͘-chit it-chhè, iōng chīn i ê sim-hoeh, i chiong khàn-hō͘ ê chiong-thêng, cho͘-chit ke̍k-kî chhù-sū, muí-uī ê khàn-hō͘-hū tio̍h ho̍k-chiông i-seng ê bēng-lēng, tông-sî iā tio̍h ho̍k-chiông hi-seng ê cheng-sîn. I só͘ kui-tēng khàn-hō͘-chiá só͘ chhēng ū it-tēng ê chè-ho̍k, chiū-sī kiat-pe̍h kiong-kèng ê sim, kap chū-kí ê chek-jīm sim. Chin-chē tio̍h-siong ê peng-sū hō͘ Lâm-teng lú-sú í-ki̍p pa̍t ê khàn-hō͘-hū kiù-tī. Ū chi̍t pái , i khoàⁿ-kìⁿ 5 ê tio̍h-siong ê peng-sū hō͘ lâng kng lâi hē tī chi̍t só͘-chāi , tāi-khài sī bô hoat-tō͘ thang i-tī--ê, chhut-chāi in ka-ti sí. Nā-sī chû-pi ê Lâm-teng lú-sū khoàⁿ-tio̍h, sim toā siong-pi, lia̍h-chò che sī ke̍k chân-jím ê sū; i chiū chhéng i-seng ê hú-khó͘, soà chio chi̍t ê hó ê khàn-hō͘-hū, sió sim kā i chiàu-kò͘ chi̍t-mê ê liáu-āu, tē-jī ji̍t , i-seng lâi sûn-sī ê sî, chit 5 ê siong-peng ū khah hó. I-seng chiū kóng ,"" Goá khak-sìn bô-lūn sím-mi̍h tîm-tāng ê pēⁿ-chèng bē-ē tô-cháu goá ê ba̍k-chiu."" Bó͘ pēⁿ-lâng hó liáu, chiū siá phoe kóng, ""Goá khoàⁿ-kìⁿ Lâm-teng lú-sū , í-ki̍p kî-û ê khàn-hō͘-hū tuì goán ê bīn-chêng keng-koè, seⁿ-chhut chi̍t-chióng toā an-uì, in tuì goán bî-chhiò tàm-thâu, goán kuí-pah lâng tó tī pēⁿ-chhn̂g, in tuì chhn̂g chêng keng-koè ê sî, goán chiū chim in ê iáⁿ; goán kan-khó͘ ê thâu-khak tó tī chím-thâu téng, m̄-kú sim-lāi sī chin sóng-khoài.""
                           (Thāi-sio̍k)
 ",http://pojbh.lib.ntnu.edu.tw/script/artical-6271.htm,decode error
"信仰美談
Lâm-teng Kek-lân 女士
郭朝成 譯
接6月第6面
1941年7月676期      7-8
  閣一个兵士講，我袂到野戰病院的時，空氣中充滿咒詛，喧嚷。看護婦一下到，一切變成聖潔，親像一座禮拜堂的嚴肅。最大的證據，就是伊所主持的病院，兵士的死bông-chut。就是前一百人死42人，後來減少到一百人死兩人nā-tiāⁿ。成績真好，大家信用。
女士做工真勞苦，有時歸暝無睏，總是伊猶原接續奮鬥，做工去救人的性命。無偌久家己患著重病，這通知伊為人類犧牲的精神。病好隨時去軍人的病院服務，直到戰事停止，chiàⁿ倒去英國。
彼時英國的政府特別派一隻船欲迎接伊。總是伊暗靜坐普通船早早就轉去本國。通知伊無愛領功勞。這款犧牲服務的精神，無誇耀功勞；這無毋是伊熱心信仰基督的真理。Ai ah，基督的謙卑。
伊捌講，「我始終確信基督教的動機，是高尚看護的事業，主要的元素；這號會予人失望，會予人心疼。若毋是家己知這是予上帝所差的工，穩當忍耐袂tiâu neh」。
伊閣著作，怎樣改革軍營衛生的冊，閣著看護事業心得的冊。這m̄-nā流行佇英國。有翻譯做濟國的文字，流行到世界逐國。
當1870年，德國佮法國戰爭的時，英國就有赤十字救濟會的成立。這就是Lâm-teng女士救濟會的成立。這就是Lâm-teng女士所發起--ê。伊毋若出力經營，家己貢獻幾若百萬箍做基本金，所以Lâm-teng女士的名就佮赤十字會的名流到永遠，予世界眾人數念。
後來Lâm-teng女士為著印度國關係衛生改良的工作，著一本印度農村衛生的冊，翻譯做印度文，送印度全地。
佇1910年8月13日，Lâm-teng女士別世，享受90歲。就是仁愛的人長歲壽。英國的皇帝愛共伊埋葬佇倫敦Ui-su bêng-su-tek 的大禮拜堂的 ko͘內，佮So͘-sū-pì-a同得著大榮光。有歷史以來，女子會堪得埋葬佇這間拜堂的 ko͘-內，就是Lâm-teng Kek-lân女士。
英國皇帝雖然發表這號諭旨，結局經過Lâm-teng女士的親人婉轉謝絕。因為Lâm-teng女士生前無歡喜空空的榮光，愛做平民的朋友；伊的遺囑也是愛簡單。後來就共伊埋葬佇鄉村的小墓地。伊的棺木有6名的 kin-koaⁿ共伊扛，埋葬佇父母的邊仔。伊的墓牌無刻長的文，kan-ta刻伊的姓名，生的日，死的日nā-tiāⁿ。
  Ko Khek--氏有爵位的名人，稱讚Lâm-teng Kek-lân女士講，「佇19世紀女權無發達的時陣，用一个軟弱的女子，大膽量去拍破一切舊時的成見，出入佇懸貴的門，佮聽國家的大事，改良戰地的病院。到全英國，紲到全世界的病院，攏受著伊的賞賜。這kiám毋是真勇敢的女子mah？伊是真平和好親近的人，真濟人真誠意愛疼伊。總是伊終身無丈夫，無囝兒；除了伊做囡仔佇家庭以外，無閣有家己的家庭生活。因為伊已經將身體供給人類，就無閣顧著家己的事lah！」
 ","Sìn-gióng Bí-tâm
Lâm-teng Kek-lân lú-sū
Koeh Tiâu-sêng e̍k
Chiap 6 goe̍h tē 6 bīn
1941年7月676期      7-8
    Koh chi̍t ê peng-sū kóng, goá boē kàu iá-chiàn Pēⁿ-īⁿ ê sî, khong-khì tiong chhiong-moá chiù-chó͘, soan-jióng. Khàn-hō͘-hū chi̍t ē kàu, it-chhè pìⁿ-chiâⁿ sèng-kiat, chhin-chhiūⁿ chi̍t-chō lé-pài-tn̂g ê giâm-siok. Choè toā ê chèng-kù, chiū-sī i só͘ chú-chhî ê pēⁿ-īⁿ, peng-sū ê sí bông-chut. Chiū-sī chêng chi̍t pah lâng sí 42 lâng, āu-lâi kiám-chió kàu chi̍t pah lâng sí nn̄g lâng nā-tiāⁿ. Sêng-chek chin hó, tāi-ke sìn-iōng.
  Lú-sū chò-kang chin lô-khó͘, ū-sî kui-mê bô khùn, chóng-sī i iû-goân chiap-soà hùn-tò͘, chò-kang khì kiù-lâng ê sìⁿ-miā. Bô loā kú ka-tī hoān-tio̍h tāng-pēⁿ, che thang chai i uī jîn-luī hi-seng ê cheng-sîn. Pēⁿ hó suî-sî khì kun-jîn ê pēⁿ-īⁿ ho̍k-bū, ti̍t kàu chiàn-sū thêng-chí, chiàⁿ tò-khì Eng-kok.
  Hit-sî Eng-kok ê chèng-hú te̍k-pia̍t phài chi̍t chiah chûn beh giâⁿ-chih i. Chóng-sī i àm-chēⁿ chē phó͘-thong chûn chá-chá chiū tńg-khì pún-kok. Thang chai i bô ài niá kong-lô. Chit khoán hi-seng ho̍k-bū ê cheng-sîn, bô khoa-iāu kong-lô; che bô m̄-sī i jia̍t-sim sìn-gióng Ki-tok ê chin-lí. Ai ah, Ki-tok ê khiam-pi.
  I bat kóng, ""Goá sí-chiong khak-sìn Ki-tok-kàu ê tōng-ki, sī ko-siōng khàn-hō͘ ê sū-gia̍p, chú-iàu ê goân-sò͘; chit hō ē hō͘ lâng sit-bāng, ē hō͘ lâng sim thiàⁿ. Nā m̄-sī ka-tī chai che sī hō͘ Siōng-tè só͘ chhe ê kang, ún-tàng jím-nāi bē tiâu neh"".
  I koh tù-chok, cháiⁿ-iūⁿ kái-kek kun-iâⁿ oē-seng ê chheh, koh tù khàn-hō͘ sū-gia̍p sim-tek ê chheh. Che m̄-nā liû-hêng tī Eng-kok . ū hoan-e̍k chò chē kok ê bûn-jī, liû-hêng kàu sè-kài ta̍k kok.
  Tng 1870 nî, Tek-kok kap Hoat-kok chiàn-cheng ê sî, Eng-kok chiū ū Chhiah-si̍p-jī kiù-chè-hoē ê sêng-li̍p. Che chiū-sī Lâm-teng lú-sū kiù-chè-hoē ê sêng-li̍p. Che chiū-sī Lâm-teng lú-sū só͘ hoat-khí--ê. I m̄-nā chhut-la̍t keng-êng, ka-tī kòng-hiàn kuí nā pah bān kho͘ chò ki-pún-kim, só͘-í Lâm-teng lú-sū ê miâ chiū kap Chhiah si̍p-jī-hoē ê miâ lâu kàu éng-oán, hō͘ sè-kài chèng lâng siàu-liām.
  āu-lâi Lâm-teng lú-sū uī-tio̍h ìn-tō͘ kok koan-hē oē-seng kái-liông ê kang-chok, tù chi̍t pún ìn-tō͘ Lông-chhoan oē-seng ê chheh, hoan-e̍k chò ìn-tō͘ bûn, sàng ìn-tō͘ choân-tē.
  Tī 1910 nî 8 goe̍h 13 ji̍t, Lâm-teng lú-sū pia̍t-sè, hióng-siū 90 hoè. Chiū-sī jîn-ài ê lâng tn̂g hoè-siū. Eng-kok ê Hông-tè ài kā i bâi-chòng tī Lûn-tun Ui-su bêng-su-tek ê toā lé-pài-tn̂g ê ko͘-lāi, kap So͘-sū-pì-a tâng tit-tio̍h toā êng-kng. Ū le̍k-sú í-lâi, lú-chú ē kham-tit bâi-chòng tī chit keng pài-tn̂g ê ko͘-lāi, chiū-sī Lâm-teng Kek-lân lú sū.
  Eng-kok Hông-tè sui-jiân hoat-piáu chit hō jū-chí, kiat-kio̍k keng-koè Lâm-teng lú-sū ê chhin-lâng oán-choán siā-choa̍t. In-uī Lâm-teng lú-sū seⁿ-chêng bô hoaⁿ-hí khang-khang ê êng-kng , ài chò pêng-bîn ê pêng-iú; i ê uî-chiok iā-sī ài kán-tan. āu-lâi chiū kā i bâi-chòng tī hiong-chhoan ê sió bōng-tē. I ê koan-bo̍k ū 6 miâ ê kin-koaⁿ kā i kng, bâi-chòng tī pē-bó ê piⁿ-á. I ê bōng-pâi bô khek tn̂g ê bûn, kan-ta khek i ê sèⁿ-miâ, seⁿ ê ji̍t, sí ê ji̍t nā-tiāⁿ.
  Ko Khek--sī ū chiok-uī ê bêng-jîn, chheng-chàn Lâm-teng Kek-lân lú-sū kóng, ""Tī 19 sè-kì lú-koân bô hoat-ta̍t ê sî-chūn , ēng chi̍t ê loán-jio̍k ê lú-chú, toā tám-liōng khì phah-phoà it-chhè kū-sî ê sêng-kiàn, chhut-ji̍p tī koân-kuì ê mn̂g, kap thiaⁿ kok-ka ê toā-sū , kái-liông chiàn-tē ê pēⁿ-īⁿ. Kàu choân Eng-kok, soà kàu choân sè-kài ê pēⁿ-īⁿ, lóng siū-tio̍h i ê siúⁿ-sù. Che kiám m̄-sī chin ióng-kám ê lú-chú mah? I sī chin pêng-hô hó chhin-kīn ê lâng, chin chē lâng chin sêng-ì ài thiàⁿ i. Chóng-sī i chiong-sin bô tiōng-hu, bô kiáⁿ-jî; tû-liáu i chò gín-ná tī ka-têng í-goā, bô koh ū ka-tī ê ka-têng seng-oa̍h. In-uī i í-keng chiong sin-thé kiong-kip jîn-luī, chiū bô koh kò͘ tio̍h ka-tī ê sū lah!""
 ",http://pojbh.lib.ntnu.edu.tw/script/artical-6285.htm,decode error
"研究
宗教改革家略傳
1950.10 742號 p.8-10
（這月號宗教改革號。愛各位讀者數念當時遮的改革家。這霎終止的改革家的遺像佮略傳介紹佇遮，予各位讀者閣一擺來帶念in的遺業，來喚起咱的改革精神。）
1、路德馬丁（Martin Luther）1483-1546。德國的宗教改革家。伊佇A. D. 1483年11月10日出世佇德國的Ai-su-lé-bián，散hiong作穡的家庭。老父誠實，老母敬虔，21歲畢業大學，本立志欲做法律家，總--是有一日佮伊的好朋友佇tân雷佮落大雨的時teh行路，伊看著朋友予雷拍--死，就改心欲做宗教家，1505年7月17日入Ò-kó͘-su-teng的修道院。1507年受按手。佇隔年就做Uí-thian-bé-lú-hí大學的教授，11年去羅馬看著當時的教會的腐敗，12年得著神學博士的學位，熱心佇〈詩篇〉、〈羅馬〉佮〈加拉太〉的講義。
到1517年，羅馬法王差Thek-chek來到Uí-thian-bé-lú-hí賣赦罪符的時，伊真大反對，將這个毋著寫95條貼佇拜堂的大門，公然抗議法王的不是。這个歷史的的日，就是1517年10月31日，改革的聲對遮發起。佇倚4禮拜的中間，這个消息遍傳佇全歐洲。法王受氣，1520年6月15日共伊革出（phò文）。伊好膽將彼張phò文狀共燒--去。法王就借德國皇帝的勢力召伊來出席。當時佇oá-m̄-su teh開會的國會欲辦--伊。伊好膽出席。1521年4月18日，佇議場好膽干證講：「若毋是引聖經來証明我的錯誤，就我毋取消我的說。我也袂通服從宗教大會的決議佮法王的毋著，因為in毋若有錯誤，閣有自相矛盾。我袂通違背我的良心來做甚物代誌。上帝--ah！求你幫贊我。阿們。」國會無法伊ta何，只有佇5月25日共伊革出。隔日伊離開oá-m̄-su的路中，受這隊毋知對tá-lo̍h來的馬兵掠--去，不知去向。其實是Sak-so-ni-a的諸侯用這个法度，暗靜來保護伊--的，chhoā伊去覕佇oá-to-bú-lú-hí城。
對彼霎後，伊就踮遐翻譯德國話的聖經佮著作，來促進改革的事業。到1546年正--月，閣倒轉伊的故鄉ài-su-lé-bián,佇2月17日，踮佇眾朋友包圍的中間，唸〈詩篇〉31篇5節「我將我的靈魂交你的手」，安然離開世間。享壽63歲。
2、Bí-lân-tun（Philipp Melanchthon）1497-1560，德國宗教改革家。伊佇1497年出世，佇德國的Bé-tun。1509年入Hái-tek-beh-lú-hí大學。閣讀Chuí-bín-gén大學。17歲就得著M. A.（文學士）的學位。後--來做Uí-thian-bé-lú-hí大學的教授。佇彼霎佮路德馬丁同意改革的事業。以後或是說教，或是著作，十分擁護路德馬丁，盡力佇新教的教義，做路德馬丁無二的幫贊，兩人的關係拄拄親像以利亞佮以利沙。伊捌講：「我若著離開路德馬丁，寧可死。」 也路德馬丁指伊講：「我是只有這个做頭前teh掖種的人，伊（指Bí-lân-tun）是一个溫柔、恬靜綴後壁teh沃水的人。」伊是一个有系統的神學者。伊所著--的《組織神學》，是新教最初--的，延紲50版以上，久久做眾大學的教科書。伊的信仰篤實，學識高博，是一个穩健的真君子。英國佮法國的國王，幾若擺欲請伊去，總--是伊毋，仍然蹛佇Uí-thian-bé-lú-hí，到1560年離開世間，葬佮路德馬丁的墓隔壁。享壽63歲（佮路德馬丁平濟歲）。
3、Sū-eng-lí(Ulrich Zwingli）1484-1531。瑞西的宗改革家。伊較慢路德馬丁兩個月，1484正--月出世，佇Alps（阿爾卑斯山）山腳的一个鄉社名Uí-toh-háu-suh。生前好學、聰明。畢業Ú-ín-ná大學。1506年受按手做Gú-la̍t-su的牧師，受請做Chu-lí-hí大會堂的說教者，深深研究聖冊佮神學。Ko-tiau新約所指示的基督，抨擊羅馬教會的錯誤佮腐敗，深信基督是唯一的救主，聖冊是最高的指針。努力愛欲予瑞西脫出羅馬教會的束縛。到1531年10月10日，敬奉羅馬教的逐縣，起兵來拍伊所蹛Chú-lí-hí城的時，伊勇敢chhoā兵出去應戰，不幸戰敗，本身佇陣中陣亡。欲死的時講：「In會通刣死我的身軀，總--是袂通刣死我的靈魂。」享壽47歲。
4、Khap-lîm(John Calvin）。1509-1564。伊是宗教改革家，也是偉大的神學者。1509年出世佇法國的No͘-ióng(離巴黎東北70英哩）。14歲就入巴黎大學。起頭按算欲做宗教家，後--來心志變換欲做法律家，就閣入兩間大學讀法律。佇彼中間佮新教的人交陪，受苦勸研究聖冊。到倒轉來巴黎就忽然改心，決意成做福音主義者。致到受窘逐，不得已著脫出巴黎，就離開法國去瑞西，踮佇Ba-ji-luh完成伊一生的大著作，就是《基督教綱要》。 彼霎26歲。後--來遷徙來蹛Geneva（日內瓦），佇遐專心著作，講演佮牧會，盡力佇改革的事業。伊比路德馬丁較有組織，有秩序的論理，有組織的神學家，對佇構成新教的教義有大大的貢獻。特別對教會的典禮政治制度，根據佇福音的來制定，成做今仔日咱長老教會的基礎。
佇1564年，這个偉大的改革家，受主揀召離開世間，無留某無留囝（3个囝攏早死），也無留淡薄的錢財（一生儉樸做慈善），只有留萬古不休的改革事業佮福音的新教的教義。享壽54歲。
5、Ná-su（John Knox），蘇格蘭的宗教改革家。1505年出世，佇蘇格蘭的Hat-léng-tun，16歲的時入Gu-la-su-go大學，後--來讀 Ò-kó͘-sū-teng 佮Je lom的冊受in的影響，漸漸傾向佇新教。佇1544年，有一个出名的人，Uí-siá-toh佇蘇格蘭到逐所在好膽傳新教的教義，伊真受感動。可惜這个Uí-siá-toh佇隔年受掠紲為主殉教。Ná-su看著這个人殉教閣較受感激，就發心欲繼紲伊的事業。以後蹛佇An-to-liu-su市盡力宣傳新教的教義。可惜這个市佇1547年受法國兵攻破，伊就受掠去做法國戰船的奴隸，19月日久受真濟殘忍的虐待。佳哉得著英國政府的周旋，得著tháu放，一時陣蹛佇英國。到Î-oá王死，就離開英國。1554年7月到日內瓦見Khap-lîm，受Khap-lîm的啟發不少，1559年就倒轉來蘇格蘭，盡力佇祖國的改革事業。捌佇主的面前拚命祈禱講：「將蘇格蘭予我，若無，予我死。」感謝主，隔年就是1560年，法律公佈改革教成做國教，濟濟年的努力對按呢見效。功成名就上帝就佇1572年11月召伊的奴僕安然歸天。伊的墓牌寫講：「在世中未捌驚人的面的人倒佇遮。」享壽67歲。","GIÁN-KIÙ
Chong-kàu Kái-kek-ka Lio̍k-toān
1950.10 742 hō p.8-10
Chong-kàu Kái-kek-ka Lio̍k-toān
(Chit goe̍h hō Chong-kàu Kái-kek hō. ài kok-uī tho̍k-chiá siàu-liām tong-sî chiah ê kái-kek-ka, Chit-tia̍p chiong chí 5 ê kái-kek-ka ê uî-siōng kap Lio̍k-toān kài-siāu tī-chia, hō͘ kok-uī tho̍k-chiá koh chi̍t-pái lâi tài-liām in ê uî-gia̍p lâi hoàn-khí lán ê kái-kek cheng-sîn).
1.Lō͘-tek Má-teng (Martin Luther) 1483-1546. Tek-kok ê Chong-kàu kái-kek-ka. I tī A. D. 1483 nî 11 goe̍h 10 ji̍t chhut-sì tī Tek-kok ê Ai-su-lé-bián, sàn-hiong choh-sit ê ka-têng. Lāu-pē sêng-si̍t, lāu-bú kèng-khiân, 21 hoè pi̍t-gia̍p Toā-o̍h, pún li̍p-chì beh chò Hoat-lu̍t-ka, chóng-sī ū chi̍t ji̍t kap i ê hó pêng-iú tī tân-luî kap lo̍h toā-hō͘ ê sî teh kiâⁿ-lō͘, i khoàⁿ-tio̍h pêng-iú hō͘ luî phah-sí, chiū kái-sim beh chò chong-kàu-ka, 1505 nî 7 goe̍h 17 ji̍t ji̍p Ò-kó͘-su-teng ê Siu-tō-īⁿ. 1507 nî siū àn-chhiú. Tī keh-nî chiū chò Uí-thian-bé-lú-hí Tāi-ha̍k ê Kàu-siū, 11 nî khì Lô-má khoàⁿ-tio̍h tng-sî ê kàu-hoē ê hú-pāi, 12 nî tit-tio̍h Sîn-ha̍k Phok-sū ê ha̍k-uī, jia̍t-sim tī Si-phian, Lô-má kap Ka-lia̍p-thài ê káng-gī.
Kàu 1517 nî, Lô-má Hoat-ông chhe Thek-chek lâi kàu Uí-thian-bé-lú-hí bē sià-choē-hû ê sî, i chin toā hoán-tuì, chiong chit ê m̄-tio̍h siá 95 tiâu tah tī pài-tn̂g ê toā-mn̂g, kong-jiân khòng-gī Hoat-ông ê put-sī. Chit ê le̍k-sú-tek ê ji̍t, chiū-sī 1517 nî 10 goe̍h 31 ji̍t, kái-kek ê siaⁿ tuì chia hoat-khí. Tī oá 4 lé-pài ê tiong-kan, chit ê siau-sit piàn-thoân tī choân Au-chiu. Hoat-ông siū-khì. 1520 nî 6 goe̍h 15 ji̍t kā i kek-chhut (phò-bûn). I hó-táⁿ chiong hit tiuⁿ phò-bûn-chn̄g kā sio-khì. Hoat-ông chiū chioh Tek-kok hông-tè ê sè-le̍k, tiàu i lâi chhut-se̍k, tng-sî tī oá-m̄-su teh khai-hoē ê kok-hoē beh pān-i. I hó-táⁿ chhut-se̍k. 1521 nî 4 goe̍h 18 ji̍t, tī gī-tiûⁿ hó-táⁿ kan-chèng kóng, ""Nā m̄-sī ín Sèng-keng lâi chèng-bêng goá ê chhò-gō͘, chiū goá m̄ chhú-siau goá ê soat. Goá iā bē-thang ho̍k-chiông Chong-kàu Tāi-hoē ê koat-gī kap Hoat-ông ê m̄-tio̍h, in-uī in m̄-nā ū chhò-gō͘, koh ū chū-siông[sic.] mâu-tún. Goá bē-thang uî-poē goá ê liông-sim lâi chò sím-mi̍h tāi-chì. Siōng-tè ah! Kiû Lí pang-chān goá. À-bēng."" Kok-hoē bô hoat i ta-oâ, chí-ū tī 5 goe̍h 25 ji̍t kā i kek-chhut. Keh-ji̍t i lī-khui oá-m̄-su ê lō͘-tiong, siū chit tuī m̄-chai tuì tá-lo̍h lâi ê bé-peng lia̍h-khì, put-ti khì-hiòng. Kî-si̍t sī Sak-so-ni-a ê chu-hô͘ ēng chit ê hoat-tō͘, àm-chēⁿ lâi pó-hō͘ i--ê, chhoā i khì bih tī oá-to-bú-lú-hí siâⁿ.
Tuì hit-tia̍p liáu-āu, i chiū tiàm hia hoan-e̍k Tek-kok oē ê Sèng-keng kap tù-chok, lâi chhiok-chìn kái-kek ê sū-gia̍p. Kàu 1546 nî chiaⁿ-goe̍h, koh tò-tńg i ê kò͘-hiong ài-su-lé-bián, tī Jī-goe̍h 17 ji̍t, tiàm tī chèng pêng-iú pau-uî ê tiong-kan, liām Si-phian 31 phiⁿ 5 chat. ""Goá choing goá ê lêng-hûn kau Lí ê chhiú,"" an-jiân lī-khui sè-kan. Hióng-siū 63 hoè.
2.Bí-lân-tun (Philipp Melanchthon) 1497-1560, Tek-kok Chong-kàu kái-kek-ka. I tī 1497 nî chhut-sì, tī Tek-kok ê Bé-tun. 1509 nî ji̍p Hái-tek-beh-lú-hí Tāi-ha̍k. Koh tha̍k Chuí-bín-gén Tāi-ha̍k. 17 hoè chiū tit-tio̍h M. A. (Bûn-ha̍k-sū) ê ha̍k-uī. āu-lâi chò Uí-thian-bé-lú-hí Tāi-ha̍k ê Kàu-siū. Tī hit tia̍p kap Lō͘-tek Má-teng tâng-ì kái-kek ê sū-gia̍p. Í-āu he̍k-sī soat-kàu, he̍k-sī tù-chok, 10 hun iòng-hō͘ Lō͘-tek Má-teng, chīn-la̍t tī Sin-kàu ê kàu-gī, chò Lō͘-tek Má-teng bû jī ê pang-chān, nn̄g-lâng ê koan-hē tú-tú chhin-chhiūⁿ I-lī-a kap I-lī-sa. I bat kóng, ""Goá nā tio̍h lī-khui Lō͘-tek Má-teng, lēng-khó͘ sí."" iā Lō͘-tek Má-teng chí i kóng, ""Goá sī chí-ū chit ê chò thâu-chêng teh iā-chéng ê lâng, i (chí Bí-lân-tun), sī chi̍t ê un-jiû, thiam-chēng toè āu-piah teh ak-chuí ê lâng."" I sī chi̍t ê ū hē-thóng ê Sîn-ha̍k-chiá. I só͘ tù ê cho͘-chit Sîn-ha̍k, sī sin-kàu choè chho͘--ê, liân-sio̍k 50 pán í-siōng, kú-kú chò chèng Tāi-ha̍k ê Kàu-kho-su. I ê sìn-gióng tok-si̍t, ha̍h-sek, ko-phok, sī chi̍t ê ún-kiān ê chin kun-chú. Eng-kok kap Hoat-kok ê kok-ông, kuí-nā pái beh chhiáⁿ i khì, chóng-sī i m̄, jêng-jiân toà tī Uí-thian-bé-lú-hí, kàu 1560 nî lī-khui sè-kan, chòng kap Lō͘-tek Má-teng ê bōng keh-piah. Hióng-siū 63 hoè (kap Lō͘-tek Má-teng pêⁿ-chē hoè).
3.Sū-eng-lí (Ulrich Zwingli) 1484-1531. Suī-se ê Chong-kàu kái-kek-ka. I khah bān Lō͘-tek Má-teng nn̄g-kò͘ goe̍h, 1484 chiaⁿ-goe̍h chhut-sì, tī A-lú-phú-suh soaⁿ-kha ê chi̍t-ê hiuⁿ-siā miâ Uí-toh-háu-suh. Seng-sêng ho͘nn3-ha̍k, chhong-bêng. Pi̍t-gia̍p Ú-ín-ná Tāi-ha̍k. 1506 nî siū àn-chhiú chò Gú-la̍t-su ê bo̍k-su, siū chhiáⁿ chò Chu-lí-hí Toā hoē-tn̂g ê soat-kàu-chiá, chhim-chhim gián-kiù Sèng-chheh kap Sîn-ha̍k. Ko-tiau Sin-iok só͘ chí-sī ê Ki-tok, Phêng-kek Lô-má kàu-hoē ê chhò͘-gō͘ kap hú-pāi, chhim-sìn Ki-tok sī uî-it ê Kiù-chú, Sèng-chheh sī choè-ko ê chí-chiam. Ló͘-le̍k ài beh hō͘ Suī-se thoat-chhut Lô-má kàu-hoē ê sok-pa̍k. Kàu-1531 nî 10 goe̍h 10 ji̍t, kèng-hōng Lô-má-kàu ê ta̍k koān, khí-peng lâi phah i só͘ toà Chú-lí-hí siâⁿ ê sî, i ióng-kám chhoā peng chhut-khì èng-chiàn, put-hēng chiàn-pāi, pún-sin tī tīn-tiong tīn-bông. Beh sí ê sî kóng, ""In ē-thang thâi sí goá ê seng-khu, chóng-sī bē-thang thâi sí goá ê lêng-hûn."" Hióng-siū 47 hoè.
4.Khap-lîm. (John Calvin). 1509-1564. I sī Chong-kàu kái-kek-ka, iā-sī uí-tāi ê Sîn-ha̍k-chiá. 1509 nî chhut-sì tī Hoat-kok ê No͘-ióng (lī Pa-lí tang-pak 70 eng-lí). 14 hoè chiū ji̍p Pa-lí Tāi-ha̍k. Khí-thâu àn-sǹg beh chò chong-kàu-ka, āu-lâi sim-chì piàn oāⁿ beh chò hoat-lu̍t-ka, chiū koh ji̍p nn̄g-keng tāi-ha̍k tha̍k hoat-lu̍t. Tī hit tiong-kan kap Sin-kàu ê lâng kau-poê, siū khó͘-khǹg gián-kiù Sèng-chheh. Kàu tò-tńg lâi Pa-lí chiū hut-jiân kái-sim, koat-ì chiâⁿ-chò Hok-im chú-gī-chiá. Tì-kàu siū khún-tio̍k, put-tek-í tio̍h thoat-chhut Pa-lí, chiū lī-khui Hoat-kok khì Suī-se, tiàm tī Ba-ji-luh oân-sêng i it-seng ê toā tù-chok, chiū-sī ""Ki-tok-kàu kong-iàu"". Hit tia̍p 26 hoè. āu-lâi chhian-soá lâi toà Ti-né-bah (Geneva), tī-hia choan-sim tù-chok, káng-ián kap bo̍k-hoē, chīn-la̍t tī kái-kek ê sū-gia̍p. I pí Lō͘-tek Má-teng khah ū cho͘-chit, ū tia̍t-sū ê lūn-lí, ū cho͘-chit ê Sîn-ha̍k-ka, tuì tī kò͘-sêng sin-kàu ê kàu-gī ū toā-toā ê kòng-hiàn. Te̍k-pia̍t tuì kàu-hoē ê Tián-lé chèng-tī chè-tō͘, kin-kù tī hok-im-tek lâi chè-tēng, chiâⁿ-chò kin-á-ji̍t lán Tiúⁿ-ló kàu-hoē ê ki-chhó͘.
Tī 1564 nî, chit ê uí-tāi ê kái-kek-ka, siū Chú kéng-tiàu lī-khui sè-kan, bô lâu bó͘, bô lâu kiáⁿ (saⁿ-ê kiáⁿ lóng chá sí), iā bô lâu tām-po̍h ê chîⁿ-châi (it-seng khiām phok chò chû-siān), chí-ū lâu bān-kó͘ put-hiu ê kái-kek sū-gia̍p kap hok-im-tek, Sin-kàu ê kàu-gī. Hióng-siū 54 hoè.
5.Ná-su (John Knox) 1505-1572. So͘-kek-lân ê Chong-kàu kái-kek-ka. 1505 nî chhut-sì, tī So͘-kek-lân ê Hat-léng-tun, 16 hoè ê sî ji̍p Gu-la-su-go Tāi-ha̍k, āu-lâi tha̍k Ò kó͘-sū-teng kap Je lom ê chheh siū in ê éng-hióng, chiām-chiām kheng-hiòng tī Sin-kàu. Tī 1544 nî, ū chi̍t-ê chhut-miâ ê lâng, Uí-siá-toh tī So͘-kek-lân kàu ta̍k só͘-chāi hó-táⁿ thoân Sin-kàu ê kàu-gī, i chin siū kám-tōng. Khó-sioh chit ê Uí-siá-toh tī keh-nî siū-lia̍h soà uī Chú sûn-kàu. Ná-su khoàⁿ tio̍h chit ê lâng sûn-kàu, koh khah siū kám-kek, chiū koat-sim beh kè-sio̍k i ê sū-gia̍p. Í-āu toà tī An-to-liu-su chhī chīn-la̍t soan-thoân Sin-kàu ê kàu-gī. Khó-sioh chit ê chhī tī 1547 nî siū Hoat kok peng kong-phoà, i chiū siū-lia̍h khì chò Hoat-kok chiàn-chûn ê lô͘-lē, 19 goe̍h ji̍t kú siū chin-chē chân-jím ê ge̍k-thāi. Kai-chài tit-tio̍h Eng-kok chèng-hú ê chiu-soân, tit-tio̍h tháu-pàng, chi̍t-sî-chūn toà tī Eng-kok. Kàu Î-oá ông sí, chiū lī-khui Eng-kok. 1554 nî 7 goe̍h kàu Jí-né-bah kìⁿ Khap-lîm, siū Khap-lîm ê khé-hoat put-siáu, 1559 nî chiū tò-tńg lâi So͘-kek-lân, chīn-la̍t tī chó͘-kok ê kái-kek sū-gia̍p. Bat tī Chú ê bīn-chêng piàⁿ-miā kî-tó kóng ""Chiong So͘-kek-lân hō͘ goá, nā bô, hō͘ goá sí."" Kám-siā Chú, keh-nî chiū-sī 1560 nî, hoat-lu̍t kong-pò͘ kái-kek-kàu chiâⁿ-chò kok-kàu, chē-chē nî ê ló͘-le̍k tuì án-ni kiàn-hāu. Kong-sêng bêng-chiū Siōng-tè chiū tī 1572 nî 11 goe̍h tiàu I ê lô͘-po̍k an-jiân kui thian. I ê bōng-pâi siá kóng, ""Chāi-sè tiong boē bat kiaⁿ lâng ê bīn ê lâng tó tī-chia."" Hióng-siū 67 hoè.",http://pojbh.lib.ntnu.edu.tw/script/artical-13109.htm,decode error
"二十世紀烏暗大陸的使徒Su-î-sài-ní
1953.12 780號 p.22-23
(鄭兒玉)
11月1日頂晡禮拜煞，teh看新聞的時，發現著Su-î-sài-ní(史懷哲)賞著1952年度的諾貝爾 (Nobel) 和平賞金的記事。感覺若親像家己的代誌，按呢歡喜到袂顧得，隨時走去報人知。也彼e晡講道的題目臨時變更做：「二十世紀烏暗大陸的使徒Su-î-sài-ní」(Albert Schweitzer)。
伊是佇1875年1月14日出世佇德國佮法國的國界。現在78歲。伊有家己寫傳記，叫做「我的生活佮思想。」
伊的老父是牧師，老母也是牧師的查某囝。伊佇這个敬虔的信仰家庭佮3个姊妹，1个小弟做伙大漢。伊佇細漢就有機會通學氣管風琴 (pipe organ)，也九歲就做教會的琴手。後--來伊有寫：「我的幼年時代佮少年時代」teh數念伊的囡仔時代怎樣的幸福。
18歲入Su-te̍k-lia̍p-su-pó (Strasburg)大學，佇遐綴Ho͘-lú-chú-máng (H. J. Holtzmaⁿ) 讀神學，也綴Bín-lé-lú-bàng (W. Windelband) 讀哲學。在學中21歲的有一早起，伊決意到30歲欲為著家己研究學問佮藝術，30歲以後欲為著別人奉事來獻一身。畢業論文是寫「Siû-lái-é-lú-mat-遐h (Schleiermacher)的聖餐論。」
24歲做Su-te̍k-lia̍p-su-pó Sèng-Nî-ko-lia̍p教會的牧師，27歲受聘去做Su-te̍k-lia̍p-su-pó大學神學院的講師，以後數年久研究耶穌傳佮巴哈 (J. S. Bach)的音樂。28兼做聖To-má神學院的院長。29歲決意欲去阿非利加傳福音。滿30歲的時，出版《耶穌傳研究的歷史》，提出非常大的課題佮風波佇神學界。凡若欲研究基督論的人，無論新教，抑是舊教，無讀這本冊是袂用--得。這本冊出版了後，就去入Su-te̍k-lia̍p-su-pó大學醫學院的一年生，siāng時也予伊的婦人人去讀護士學。
伊講欲去阿非利加傳福音的時，予人真著急，人人都阻擋。因為伊已經成做當時第一流的神學家，哲學家，閣也是第一流的音樂家。就是伊的phái-phuh風琴的演奏到今猶未有人綴伊會著--的。所以有人講：「你著愛將你的學問佮藝術來榮耀主的名。阿非利加無的確著你去，別人也會去。你若去遐，是拍損主所予你的智慧佮才調，反轉袂親像到今按呢榮光主的名。」
Su-î-sài-ní 38歲，主耶穌受難的日，佮伊的婦人人出發去阿非利加的Lám-bá-lé-neh (Lambarene)，佇遐開始醫療傳道。伊的事業雖罔為著第一次大戰來中止，總--是後來有閣繼續到40年久。佇阿非利加醫療傳道的經過，有寫佇《佇水佮原始林的中間》(Zwischen Wasser und Urwald)等，5本的冊。
伊佇遐爾teh無閒的工作的中間，猶久一面繼續研究神學、哲學佮音樂。伊的著作非常濟，無論逐方面都真傑作。伊佇青年時代teh服務兵役的時，感覺主耶穌的根本的的思想是關係天國的猶太教的的終末觀。主的原動的根本是囥佇che。這个靈感後--來自按呢做伊的一世人的神學的的立場。佇第一次大戰中受掠的時，伊就開始寫：〈文化哲學〉 (Kulturphilosophie)，講世界的文化teh墜落，變做野蠻主義，是因為暫時的--的，樂天的--的，進步主義的的世界觀來失落道德的因端。若是欲救這个危機，著只有倚靠信仰來舉起道德以外無別路。
伊的事業的終始一貫的精神，是欲實行主所交代伊的使命，也一面是欲續到今歐洲人對烏面人所犯的罪過。伊的事業費大概是對音樂會所收的會費佮冊的著作稅，演講的謝禮來維持。所以會用得 通講是頭到尾獨立自給的傳教家。這个偉大的傳教家、神學家、哲學家、音樂家、醫生的Su-î-sài-ní，也會用得 通講是二十世紀烏暗大陸阿非利加的使徒。
純粹的傳教家，對伊的傳福音的工作來得著諾貝爾和平賞金是伊頭一擺。對按呢已經會得 通 對內外公然發表講：「傳主耶穌的福音的工，已經是直接teh貢獻人類佮世界的和平--lah。」
願主的神照顧年老的Su-î-sài-ní博士，予伊久久佇世間榮光伊的名，也像時閣興起濟濟的傳教家來綴伊的腳步。阿們。
予人和平的人有福氣，因為in欲稱做上帝的子 (馬太5:9)。","Jī-cha̍p sè-kí o͘-àm tāi-lio̍k ê Sù-tô͘ Su-î-sài-ní
1953.12 780 hō p.22-23
(Tīⁿ Jî-gio̍k)
Cha̍p-it goe̍h 1 ji̍t téng-po͘ lé-pài soah, teh khoàⁿ sin-bûn ê sî, hoat-hiān tio̍h Su-î-sài-ní siúⁿ-tio̍h 1952 nî tō͘ ê Lo̍k-poè (Nobel) hô-pêng siúⁿ-kim ê kì-sū. Kám-kak ná chhin-chhiūⁿ ka-kī ê tāi-chì, án-ni hoaⁿ-hí kàu boē-kò͘-tit, suî-sî cháu khì pò lâng chai. iā hit ē-po͘ káng-tō ê tê-ba̍k lîm-sî piàn-keng choè ""Jī-cha̍p sè-kí o͘-àm tāi-lio̍k ê Sù-tô͘ Su-î-sài-ní"" (Albert Schweitzer).
I sī tī 1875 nî 1 ge̍h 14 ji̍t chhut-sì tī Tek-kok kap Hoat-kok ê kok-kài. Hiān-chāi 78 hoè. I ū ka-kī siá toān-kì, kiò-choè ""Goá ê seng-oa̍h kap su-sióng.""
I ê lāu-pē sī bo̍k-su, lāu-bó iā sī bo̍k-su ê cha-bó͘-kiáⁿ. I tī chit ê kèng-khiân ê sìn-gióng ka-têng kap 3 ê chí-moē, chi̍t ê sió-tī chò-hoé toā-hàn. I tī sè-hàn to ū ki-hoē thang o̍h khì-kńg hong-khîm (pipe organ), iā 9 hoè to chò kàu-hoē ê khîm-chhiú. āu-lâi i ū siá ""Goá ê iù-liân sî-tāi kap siàu-liân sî-tāi"" teh siàu-liām i ê gín-á sî-tāi cháiⁿ-iūⁿ ê hēng-hok.
Cha̍p-peh hoè ji̍p Su-te̍k-lia̍p-su-pó (Strasburg) Tāi-ha̍k, tī hia toè Ho͘-lú-chú-máng (H. J. Holtzmaⁿ) tha̍k Sîn-ha̍k, iā toè Bín-lé-lú-bàng (W. Windelband) tha̍k Tiat-ha̍k. Chāi-ha̍k tiong 21 hoè ê ū chi̍t chá-khí, i koat-ì kàu 30 hoè beh uī-tio̍h ka-kī gián-kiù ha̍k-būn kap gē-su̍t, 30 hoè í-āu beh uī-tio̍h pa̍t lâng hōng-sū lâi hiàn it-sin. Pit-gia̍p lūn-bûn sī siá ""Siû-lái-é-lú-mat-hiah (Schleiermacher) ê Sèng-chhan-lūn.""
Jī-sì hoè chò Su-te̍k-lia̍p-su-pó Sèng-Nî-ko-lia̍p kàu-hoē ê bo̍k-su, 27 hoè siū phèng khì chò Su-te̍k-lia̍p-su-pó Tāi-ha̍k Sîn-ha̍k-īⁿ ê káng-su, í-āu sò͘ nî kú gián-kiù Iâ-so͘-toān kap Pa-hap (J. S. Bach) ê im-ga̍k. 28 hoè kiam choè Sèng To-má Sîn-ha̍k-īⁿ ê īⁿ-tiúⁿ. 29 hoè koat-ì beh khì A-hui-lī-ka thoân hok-im. Moá 30 hoè ê sî, chhut-pán ""Iâ-so͘-toān gián-kiù ê Le̍k-sú,"" thê-chhut hui-siông toā ê khò-tê kap hong-pho tī Sîn-ha̍k-kài. Hoān-nā beh gián-kiù Ki-tok-lūn ê lâng, bô-lūn Sin-kàu, á-sī Kū-kàu, bô tha̍k chit pún chheh sī bē ēng-tit. Chit pún chheh chhut-pán liáu-āu, chiū khì ji̍p Su-te̍k-lia̍p-su-pó Tāi-ha̍k I-ha̍k-īⁿ ê it-nî-seng, siāng-sî iā hō͘ i ê hū-jîn-lâng khì tha̍k Hō͘-sū-ha̍k.
I kóng beh khì A-hui-lī-ka thoân hok-im ê sî, hō͘ lâng chin tio̍h-kip, lâng-lâng to chó͘-tòng. In-uī i í-keng chiâⁿ-chò tng-sî tē-it liû ê Sîn-ha̍k-ka, tiat-ha̍k-ka, koh iā sī tē-it liû ê im-ga̍k-ka. Chiū-sī i ê phái-phuh hong-khîm ê ián-chàu kàu taⁿ iáu-boē ū lâng toè i ē tio̍h--ê. Só͘-í ū lâng kóng, lí tio̍h ài chiong lí ê ha̍k-būn kap gē-su̍t lâi êng-iāu Chú ê miâ. A-hui-lī-ka bô tek-khak tio̍h lí khì, pa̍t lâng iā ē khì. Lí nā khì hia, sī phah-sńg Chú só͘ hō͘ lí ê tì-huī kap châi-tiāu, hoán-tńg boē chhin-chhiūⁿ kàu taⁿ án-ni êng-kng Chú ê miâ.
Su-î-sài-ní 38 hoè, Chú Iâ-so͘ siū-lān ê ji̍t, kap i ê hū-jîn-lâng chhut-hoat khì A-hui-lī-ka ê Lám-bá-lé-neh (Lambarene), tī hia khai-sí i-liâu thoân-tō. I ê sū-gia̍p sui-bóng uī-tio̍h tē 1 chhù tāi-chiàn lâi tiong-chí, chóng-sī āu-lâi ū koh kè-sio̍k kàu 40 nî kú. Tī A-hui-lī-ka i-liâu thoân-tō ê keng-koè, ū siá tī ""Tī chuí kap Goân-sí-lîm ê tiong-kan"" (Zwischen Wasser und Urwald) téng, 5 pún ê chheh.
I tī hiah-nih teh bô-êng ê kang-chok ê tiong-kan, iáu-kú chi̍t-bīn kè-sio̍k gián-kiù Sîn-ha̍k, tiat-ha̍k kap im-ga̍k. I ê tù-chok hui-siông chē, bô-lūn ta̍k hong-bīn to chin kia̍t-chok. I tī chheng-liân sî-tāi teh ho̍k-bū peng-e̍k ê sî, kám-kak Chú Iâ-so͘ ê kun-pún-tek ê su-sióng sī koan-hē thian-kok ê Iû-thài-kàu-tek ê chiong-boa̍t-koan. Chú ê goân-tōng ê kin-pún sī khǹg tī che. Chit ê lêng-kám āu-lâi chū án-ni chò i ê chi̍t-sì-lâng ê Sîn-ha̍k-tek ê li̍p-tiûⁿ. Tī tē 1 chhù tāi-chiàn tiong siū-lia̍h ê sî, i chiū khai-sí siá ""Bûn-hoà tiat-ha̍k"" (Kulturphilosophie), kóng sè-kài ê bûn-hoà teh tuī-lo̍h, piàn chò iá-bân chú-gī, sī in-uī chiām-sî-tek--ê, lo̍k-thian-tek--ê, chìn-pō͘ chú-gī-tek ê sè-kài-koan lâi sit-lo̍h tō-tek ê in-toaⁿ. Nā-sī beh kiù chit ê guî-ki, tio̍h chí-ū oá-khò sìn-gióng lâi kú-khí tō-tek í-goā bô pa̍t lō͘.
I ê sū-gia̍p ê chiong-sí it-koàn ê Cheng-sîn, sī beh si̍t-hêng Chú só͘ kau-tài i ê sù-bēng, iā chi̍t-bīn sī beh sio̍k kàu taⁿ Au-chiu lâng tuì o͘-bīn lâng só͘ hoān ê choē-koà. I ê sū-gia̍p-huì tāi-khài sī tuì im-ga̍k-hoē só͘ siu ê hoē-huì kap chheh ê tù-chok-soè, ián-káng ê siā-lé lâi î-chhî. Só͘-í ē ēng-tit thang kóng sī thâu kàu boé to̍k-li̍p chū-kip ê thoân-kàu-ka. Chit ê uí-tāi ê thoân-kàu-ka, Sîn-ha̍k-ka, tiat-ha̍k-ka, im-ga̍k-ka, i-seng ê Su-î-sài-ní, iā ē ēng-tit thang kóng sī 20 sè-kí o͘-àm tāi-lio̍k A-hui-lī-ka ê sù-tô͘.
Sûn-chhuì ê thoân-kàu-ka, tuì i ê Thoân hok-im ê kang-chok lâi tit-tio̍h Lo̍k-poè Hô-pêng siúⁿ-kim sī i thâu chi̍t-pái. Tuì án-ni í-keng ē-tit-thang tuì lāi-goā kong-jiân hoat-piáu kóng, thoân Chú Iâ-so͘ ê hok-im ê kang, í-keng sī ti̍t-chiap teh kòng-hiàn jîn-luī kap sè-kài ê hô-pêng lah.
Goān Chú ê Sîn chiàu-kò͘ nî-lāu ê Su-î-sài-ní Phok-sū, hō͘ i kú-kú tī sè-kan êng-kng I ê miâ. iā siāng-sî koh heng-khí chē-chē ê thoân-kàu-ka lâi toè i ê kha-pō͘. Amen.
Hō͘ lâng hô-pêng ê lâng ū hok-khì, in-uī in beh chheng chò Siōng-tē ê kiáⁿ. (Má-thài 5:9).",http://pojbh.lib.ntnu.edu.tw/script/artical-13116.htm,decode error
"怎樣心不安？
十二月4 抑5日，接著主筆ê批， ài我寫「基督教安心論，」到15號以前寄交伊:其實4-15號tú-tú是我逐日無閒ê 時間， koh 對這號論我無把握，所以不時有一項事掛tī心裡，就是「無安心。」所以「安心論」我bē曉論，只有寫幾句所感，來完我ê責任。請讀者kap主筆原諒。
古早人所teh講ê「心，」kap現代人所想有各樣，不過心是思想ê機關(Cg 23:7; Mk 2:6)。有關係驕傲(Isk 28:2)。知識(Hs7:11)。意志(S51:10)。七情(S 104:15; I 30:29; Sb 19:6; Lb 19:17)。總是所講ê「心」tú-tú親像咱teh講「心肝，」意思是腹肚內ê臟腑，是精神ê總機關，是感情ê座位。所以關係內面生活，是用「腸」來表現(Il 4:19， 11:20， 12:2， 17:10; I 16:11， 63:15; Ak 1:20， 2:11)等，所記「心腸，」「心腹，」原文攏是腸(S7:9， 26:2)。「心腸""原文猶是""腎"" (腰子)。有時也用 ""骨"" 指「心」(S 6:3。-51:8， 35:10; Ip 4:14， 21:6， 37:1)。到希臘時代ê末期ê啟示文學，chiah有用「頭腦」作「心思」ê機關。Tī 2:28「所想」ê異象，4:10「心內」ê異象，原文是相像「頭腦」ê異象。所以對感情ê形容，「心親像火to̍h"" (1 O 3:16)。原文是「腸chhiāng-chhiāng滾，」tú親像咱teh 講，「腹肚內chhiāng-chhiāng滾""！驚惶ngia̍uh-ngia̍uh-chhoah， 猶是講：""腹骨khehN8-khehN8-tiō""(Ip 4:14)。所以心不安，就形容講：「心攏搖動，親像樹林內ê樹hō͘ 風吹振動一樣。」(Ī:2)。有時講：「連暝時心也無安歇」(Tt 2:23)。抑是講：「心痛疼，tī我ê內面擘腹，我bē會靜靜無講話」(Il 4:19)。
Taⁿ心啥事搖動，連暝時也無安歇？
1. 無把握，無膏水，無實力。
敘利亞，Í-hoat-liân同盟 軍來圍困耶路撒冷 ê時，因為猶大無實力，無把握thang抵抗，所以王kap百姓ê心攏搖動，bē安心(Ī:2)。實在當時猶大無實力，是靠大國亞述ê氣力{II O 16:9}。咱也有俗語講：「半桶屎gâu choah。」實在是án-ní，桶ná有tīⁿ， 擔了真chāi，若té淡薄仔nā-tiāⁿ，就擔了kho̍k-kho̍k搖。 án-ni實在若無夠膏水，真gâu 搖， 愛展;總是一旦ê時，心肝十個，五個; bē安心。無，家己掠最有，是騙家己; tú著實在ê需要ê時，心koh-khah bē 安。總是深知家己是無，是軟弱--ê，卻beh得主ê恩 (2 K 12:9， 10)。án-ni無，其實是有，因為咱若piàⁿ空家己，得主賞賜氣力，就事事攏老練(Hl 4:12，13)。不論tú著甚麼境遇to khiā ē在(2 K 4:8，9)。也beh常常歡喜(Lm 5:2，3)。
2。 無信心。
當A-hap-su王 kap百姓ê心大搖動不安ê時，先知以賽亞tuì in傳上帝ê話，叫伊tio̍h求一個兆頭，thang hō͘ 伊 khah確信，總是伊m̄求(I 7:12)。以賽亞也明明對伊講，「設使恁m̄信，就的確khiā bē chāi(I 7:9)。無信ê人，當然khiā bē chāi，因為無信，就無重心(重心)，無能力，所以khiā bē chāi。總是半信半疑，兩樣心，猶原khiā bē chāi(Nk 1:6-8)。是親像海湧起起落落！兩樣心的確bē 安定。一個奴僕bē會服事兩個主人(Mt 6:24; Lk 16:13)。所以bē會服事上帝，kiam服事錢財。人因為服事錢財khah過頭，掠錢財做第一，致到心bē安，致到hit個出名ê富豪Lô-su Cha-tek (Rothchild)，逐暝beh 睏tio̍h hē短槍tī枕頭邊。Hit個傳道--ê， 對智慧，對酒，對大事業，對池亭水閣， 對錢銀追chhoē安樂(Tt 1:12， 13， 18， 2:1-11)。到尾伊ê結論是講：「人tī日光ê下面所勞心勞力ê，有得著甚麼？因為伊一生憂慮，伊ê勞碌成做痛苦，連暝時心也無安歇」(Tt 2:22，23)。因為人服事錢財ê時，soah看無上帝。請咱會記得，積聚財寶tī 地裡，有蟲會食，會iah孔偷the̍h (Mt 6:19，20)。致到bē會安心。
3。 Bē記得上帝ê權能kap疼痛。
A-hap-su 王 kap伊ê百姓，因為bē記得上帝ê慈愛，kap 伊對以色列家所施ê大恩， bē記得上帝tī 摩西ê日怎樣用大權能ê手救贖in ê列祖，怎樣chhoā in ê祖經過海中，經過曠野(I 63:7以下)。Tio̍h 會記得耶和華ê手m̄是底， bē 會拯救...... (Î9:1)。是恁ê罪hō͘ 恁 kap 伊隔斷，因為m̄信，悖逆，bē記得伊ê 慈愛 kap伊ê權能，chiah 會心不安，驚行。因為bē記得上帝ê疼，連chhek鳥，連快枯tâ ê草花，上帝也關心，也疼in; 所以用家己ê掛慮beh延長性命(Mt 6:25以下)。人ê心boē得安歇，時時掛慮，成做伊ê重擔，也會知主講：「見若tio̍h磨擔重擔ê， tio̍h就近我，我beh hō͘ 恁安歇」(Mt 11:28)。咱知tī世間有濟濟可憐，總是主講：伊已經khah贏世間，所以咱thang放心(Ih 16:33)。Taⁿ一概莫得掛慮，獨獨萬事tio̍h用祈禱，懇求kap感謝，將恁所求ê排列tī上帝，就上帝ê平安盤過一切人所想會到ê， beh tī基督耶穌保守恁ê心，恁ê念頭(Hl 4:6，7)。
Taⁿ iáu有甚麼hō͘你bē安心，iáu teh掛慮。你若iáu teh掛慮艱苦事，是因為你無放心交託主。我去澎湖， tuì 馬公去Bāng-oaⁿ， tuì 發動機船落舢板船 ê時，有一個咱這爿過去，m̄-bat坐船ê老人擔一擔物件，雖然落船，伊iáu猶原擔teh。我就kā伊講，朋友，你擔hit擔kiám無真重，thái m̄放下落去。伊應講，""ài-ioh!咱chiah濟人，船直直beh沉--落去lah，我這擔若下落去，敢沉沉落去ò͘。」列位，咱既然得主拯救tī主ê 船內，咱怎樣iáu teh掛慮，iáu teh掛慮，iáu teh 擔重擔。是咱bē記得主就是hit隻船。主講：擔重擔ê tio̍h就近伊，伊beh hō͘咱安歇。見若真實放心交託主ê，不時有平安，有歡喜，有快樂，時時心安兼知足，也beh時時感謝o-ló主ê大恩典， kap伊ê疼痛。","1955 nî 1 goe̍h p.11
Cháiⁿ-iūⁿ sim put-an?
(Bo̍k-su: Tân Kim-jiân chok)
Cha̍p-jī goe̍h 4 á 5 ji̍t, chiap-tio̍h Chú-pit ê phoe, ài goá siá ""Ki-tok-kàu An-sim-lūn,"" kàu 15 hō í-chêng kià kau i: kî-si̍t 4-15 hō tú-tú sī goá ta̍k-ji̍t bô êng ê kî-kan, kho tuì chit hō lūn goá bô pá-ak, só͘-í put-sî ū chi̍t hāng sū khoà tī sim-nih, chiū-sī ""bô an-sim.: Só͘-í ""An-sim-lūn"" goá bē-hiáu lūn, chì-ū siá kuí kù sò͘-kám,lâi oân gaó ê chek-jīm. Chhiáⁿ tho̍k-chiá kap Chú-pit goān-liōng.
Kó͘-chá lâng só͘ teh kóng ê ""sim,"" kap hiān-tāi lâng só͘ siūⁿ ū koh-iūⁿ, put-kò sim sī su-siúⁿ ê ki-koan (Cg 23:7; Mk 2:6). Ū koan-hē kiau-ngō͘ (Isk 28:2). Chai-bat (Hs7:11). Ì-chì (S51:10-. Chhit-chêng (S 104:15; I 30:29; Sb 19:6; Lb 19:17). Chóng-sī só͘ kóng ê ""sim"" tú-tú chhin-chhiūⁿ lán teh kóng ""sim-koaⁿ,"" ì-sù sī pak-tó͘-lāi ê chōng-hú, sī cheng-sîn ê chóng ki-koan, sī kám-chêng ê chō-uī. Só͘-í koan-hē lāi-bīn seng-oa̍h, sī ēng ""tn̂g"" lâi piáu-hiān (Il 4:19, 11:20, 12:2, 17:10; I 16:11, 63:15; Ak 1:20, 2:11) téng, só͘ kì ""sim-tn̂g,"" ""sim-pak,"" goân-bûn lóng sī Tn̂g"" (S7:9, 26:2). ""Sim-tng"" goân-bûn iū sī ""sīn"" (io-chí"". Ū sî iā êng ""kut"" chí ""sim"" (S 6:3.-51:8, 35:10; Ip 4:14, 21:6, 37:1). Kàu Hi-lia̍p sî-tāi ê boa̍t-kî ê khé-sī bûn-ha̍k, chiah ū ēng ""Thâu-náu"" chò ""sim-su"" ê ki-koan. Ti 2:28 ""só͘ siūⁿ"" ê īⁿ-siōng, 4:10 ""Sim-lāi"" ê īⁿ-siōng, goân-bûn sī sio-siân ""thâu-náu"" ê īⁿ-siōng. Só͘-í tuì kám-chêng ê hêng-iông, ""sim chhin-chhiūⁿ hoé to̍h"" (1 O 3:16). Goân-bûn sī ""tn̂g chhiāng-chhiāng-kún,"" tú chhin-chhiūⁿ lán teh kogn2, ""Pak-tó͘-lāi chhiāng-chhiāng-kún""! kiaⁿ-hiâⁿ ngia̍uh-ngia̍uh-chhoah, iū sī kóng, ""pah kut khehN8-khehN8-tiō""(Ip 4:14). Só͘-í sim put-an, chiū hêng-iông kóng, ""sim lóng iô-tāng, chhin-chhiuⁿ chhiū-nâ-lāi ê chhiū hō͘ hong chhoe tín-tāng chi̍t- iūⁿ."" (Ī:2). Ū sî kóng, ""Liân mê-sî sim iā bô an-hioh"" (Tt 2:23). Á-sī kóng, ""Sim thàng-thiàⁿ, tī goá ê lāi-bīn peh-pak, goá bē-ē chēng-chēng bô kóng-oē"" (Il 4:19).
Taⁿ sim siáⁿ-sū iô-tāng, liân mê-sî iā bô an-hioh?
1. Bô pá-ak, bô ko-chuí, bô si̍t-le̍k.
Sū-lī-a, Í-hoat-liân tông-bêng kun lâi uî-khùn Iâ-lō͘-sat-léng ê sî, in-uī Iû-tāi bô si̍t-le̍k, bô pá-ak thang tí-khòng, só͘-í ông kap peh-sìⁿ ê sim lóng iô-tāng, bē an-sim (Ī:2). Si̍t-chāi tng-sî lû0tāi bô si̍t-le̍k, sī khò toā kok A-su̍t ê khuì-la̍t {II O 16:9}. Lán iā ū sio̍k-gú kóng, ""Poàⁿ-tháng sái gâu choah."" Si̍t-chāi sī án-ní, tháng ná ū tīⁿ, taⁿ liáu chin chāi, nā té tām-po̍h-á0nā-tiāⁿ, chiū taⁿ liáu kho̍k-kho̍k-iô. án-ni si̍t-chāi nā bô kàu ko-chuí, chin gâu iô, ài tián; chóng-sī it-tàn ê sî, sim-koaⁿ cha̍p-ê, gō͘-ê; bē an-sim. Bô, ka-kī lia̍h chò ū, sī phiàn ka-kī; tú-tio̍h si̍t-chāi ê su-iàu ê sî, sim koh-khah bē an. Chóng-sī chhim-chai ka-kī sī bô, sī loán--jio̍k-ê, khiok beh tit Chú ê in (2 K 12:9, 10). án-ni bô, kî-si̍t sī ū, In-uī lán nā piàⁿ-khang ka-kī, tit Chú siúⁿ-sù khuì-la̍t, chiū sū-sū lóng láu-liān (Hl 4:12,13). Put-lūn tú-tio̍h sím-mi̍h kéng-gū to khiā ē chāi (2 K 4:8,9). iā beh siông-siông hoaⁿ-hí (Lm 5:2,3).
2. Bô sìn-sim.
Tng A-hap-su Ông kap peh-sìⁿ ê sim toā iô-tāng put-an ê sî, Sian-ti Í-sài-a tuì in thoân Siōng-tè ê oē, kiò i tio̍h kiû chi̍t ê tiāu-thâu, thang hō͘ i khah khak-sìn, chóng-sī i m̄ kiû (I 7:12). Í-sài-a iā bêng-bêng tuì i kóng, ""Siat-sú lín m̄-sìn, chiū tek-khak khiā bē chāi (I 7:9). Bô sìn ê lâng, tong-jiân khiā bē chāi, in-uī bô sìn, chiū bô tiōng-sim (重心), bô lêng-le̍k, só͘-í khiā bē chāi. Vhóng-sī poàⁿ-sìn poàⁿ-gî, nn̄g-iūⁿ sim, iû-goân khiā bē chāi (Nk 1:6-8). Sī chhin-chhiūⁿ hái-éng khí-khí lo̍h-lo̍h! Nn̄g-iūⁿ sim tek-khak bē an-tiāⁿ. Chi̍t ê lô͘-po̍k bē-ē ho̍k-sāi nn̄g ê chú-lâng (Mt 6:24; Lk 16:13). Só͘-í bē-ē ho̍k-sāi Siōng-tè, kiam ho̍k-sāi chîⁿ-châi. Lâng in-uī ho̍k-sāi chîⁿ-châi khah koè-thâu, lia̍h chîⁿ-châi chò tē-it, tì-kàu sim bē an, tì-kàu hit ê chhut-miâ ê hù-hô Lô-su Cha-tek (Rothchild), ta̍k mê beh khùn tio̍h hē té-chhèng tī chím-thâu-piⁿ. Hit ê Thoân-tō-ê, tuì tì-huī, tuì chiú, tuì toā sū-gia̍p, tuì tî-têng chuí-koh, tuì chîⁿ-gîn tui-chhoē an-lo̍k (Tt 1:12, 13, 18, 2:1-11). Kàu boé i ê kiat-lūn sī kóng, ""Lâng tī ji̍t-kng ê ē-bīn só͘ lô-sim lô-le̍k ê, ū tit-tio̍h sím-mi̍h? In-uī i it-seng iu-lū, i ê lô-lo̍k chiâⁿ-chò thòng-khó͘, liân mê-sî simiā bô an-hioh"" (Tt 2:22,23). In-uī lâng ho̍k-sāi chîⁿ-châi ê sî, soà khoàⁿ bô Siōng-tè. Chhiáⁿ lán ē-kì-tit, chek-chū châi-pó tī tē-nih, ū thâng ē chia̍h, ē iah khang thau-tehh8 (Mt 6:19,20). Tì-kàu bē-ē an-sim.
3. Bē-kì-tit Siōng-tè ê koân-lêng kap thiàⁿ-thàng.
A-hap-su ông kap i ê peh-sèⁿ, in-uī bē-kì-tit Siōng-tè ê chû-ài, kap I tuì Í-sek-lia̍t ke só͘ si ê toā-in, bē-kì-tit Siōng-tè tī Mō͘-se ê ji̍t cháiⁿ-iūⁿ ēng toā koân-lêng ê chhiú kiù-sio̍h in ê lia̍t-chó͘, cháiⁿ-iūⁿ chhoā in ê chó͘ keng-koè-hái tiong, keng-koè khòng-iá (I 63:7 í-hā). Tio̍h ē kì-tit Iâ-hô-hoa ê chhiú m̄-sī té, bē ē chín-kiù...... (Î9:1). Sī lín ê choē hō͘ lín kap I keh-tn̄g, in-uī m̄-sìn, poē-ge̍k, bē kì-tit I ê chû-sì kap I ê koân-lêng, chiah ē sim put-an, kiaⁿ-kiâⁿ. In-uī bē kì-tit Siōng-tè ê thiàⁿ, liân chhek-chiáu, liân khoài ko͘-tâ ê chháu-hoe, Siōng-tè iā koan-sim, iā thiàⁿ in; sò͘-ì ēng kakī ê khoà-lū beh iân-tiông sèⁿ-miā (Mt 6:25 í-hā). Lâng ê sim boē tit an-hioh, sî-sî khoà-lū, chiâⁿ-chò i ê tāng-tàⁿ, iā ē-chai Chú kóng, ""Kìⁿ-nā tio̍h-boâ taⁿ tāng-tàⁿ ê, tio̍h chiū-kīn goá, goá beh hō͘ lín an-hioh"" (Mt 11:28). Lán chai tī sè-kan ū chē-chē kohú-lān, chóng-sī Chú kóng, I í-keng khah-iâⁿ sè-kan, só͘-í lán thang pàng-sim (Ih 16:33). Taⁿ it-khài bo̍h-tit khoà-lū, to̍k-to̍k bān-sū tio̍h ēng kî-tó, khún-kiû kap kám-siā, chiong lín só͘ kiû ê pâi-lia̍t tī Siōng tè, chiū Siōng-tè ê pêng-an poâⁿ-koè it-chhè lâng só͘ siūⁿ ē kàu ê, beh tī Ki-tok Iâ-so͘ pó-siú lín ê sim, liú ê liām-thâu (Hl 4:6,7).
Taⁿ iáu ū sím-mi̍h hō͘ lí bē an-sim, iáu teh khoà-lū. Lí nā iáu teh khoà-lū kan-khó͘ sū, sī in-uī lí bô pàng-sim kau-thok Chú. Goá khì Phêⁿ-ô͘, tuì Má-kong khì Bāng-oaⁿ, tuì hoat-tiōng-ki chûn lo̍h sam-pán chûn ê sî, ū chi̍t ê lán chit-pêng koè-khì, m̄-bat chē chûn ê lāu-lâng taⁿ chi̍t tàⁿ mi̍h-kiāⁿ, sui-jiân lo̍h chûn, i iáu iû-goân taⁿ teh. Goá chiū kā i kóng, pêng-iú, lí taⁿ hit tàⁿ kiám bô chin tāng, thái m̄ pàng-hē lo̍h-khì. I ìn kóng, ""ài-ioh! Lán chiah chē lâng, chûn ti̍t-ti̍t beh tîm-lo̍h-khì lah, goá chit tàⁿ nā hē lo̍h-khì, káⁿ tîm-tîm lo̍h-khì ò͘."" Lia̍t-uī, lán kì-jiân tit Chú chín-kiù tī Chú ê chûn lāi, lán cháiⁿ-iūⁿ iáu teh khoà-lū, iáu teh khoà-lū, iáu teh taⁿ tāng-tàⁿ. Sī lán bē-kì-tit Chú chiū-sī hit chiah chûn. Chú kóng, Taⁿ tāng-tàⁿ ê tio̍h chiū-kīn I, I beh hō͘ lán an-hioh. Kìⁿ-nā chin-si̍t pàng-sim kau-thok Chú ê, put-sî ū pêng-an, ū hoaⁿ-hí, ū khoài-lo̍k, sî-sî sim an kiam ti-chiok, iā beh sî-sî kám-siā o-ló Chú ê toā in-tián, kap I ê thiàⁿ-thàng.",http://pojbh.lib.ntnu.edu.tw/script/artical-12452.htm,decode error
紀念母親節<p>五月第二禮拜是全人類teh 數念老母ê疼ê日。紀念老母節實在真有意義。大教育家Pestalozzi講：io 搖籃ê手會振動全世界。這句話實在真理，因為自古至今， 不論東洋， 西洋 ê偉人，伊ê 背後攏有gâu ê老母tī-teh。基督教ê大偉人奧古斯丁 (Augustin)，有好信仰ê老母Monika， 13年久流目屎ê祈禱，hō͘放蕩ê 奧古斯丁反悔做聖者。 德國ê大文豪 (J. W. Goethe)。美國第一代 ê 大總統華盛頓 (George. Washington) ê 背後攏有賢明ê老母。咱中國有孟母 ê 三遷之教， chiah有A聖ê孟子。所以老母ê感化-力是真大。Tī chia我ài講做老母要緊ê點。<br />(1) 胎教。<br />婦人人有身孕tī 胎內ê嬰仔做活物最初ê時期，進到做人。老母ê精神會影響到tī 胎兒。所以婦人人有身孕，伊ê 言行舉止tio̍h細膩。英國有一間ê救貧院， teh統計乳兒ê死亡率; 囡仔破病，平平án-ni醫治，若是私生兒ê死亡率， 比公生兒 khah koân 3倍。這thang證明婦人人有身影響胎兒到hiah 深。日本有名ê學者Hō-chhoan Hong-gān先生，伊 tī 神戶 ê 貧民窟 teh 做工，伊ê婦人人有身ê時就離開貧民窟;是ài生一個好koh完全ê 囝。 周朝文王ê老母有身孕ê時，就開始胎教。 目不視惡色、耳不聽淫聲、口不出傲言。所以所生ê是明君文王。<br />(2) 嬰兒教育。<br />有婦人人m̄知囡仔 tuì出世ê日tio̍h ài有好ê教育。因為起初ê一年，比以後ê 20年koh-khah要緊。日本有一個救世軍ê士官，去tī 大連真久;後來轉去神戶， hit時伊有一個囝iáu-boē滿一年。轉去神戶了後，幾nā月日，伊ê 囡仔第一事先講ê話，是中國話， hō͘伊ê父母tio̍h一驚。這thang證明囡仔雖罔iáu boē曉講話，總是攏會曉聽。Hō-chhoan Hong-gān先生beh去美國，tī Hoâiⁿ-pin坐船出發ê光景，伊ê大後生出世滿一年koh 11月日，有去送伊ê老父。hit時伊iáu-boē甚麼會曉講話。總是後日會講話ê時，會講伊tī船內所看ê光景。所以tuì這thang知，咱m̄-thang講囡仔細漢 m̄-bat 做歹無要緊，大漢tio̍h 會改。日本有一句俗語講：三兒鬼面までも。所以beh hō͘ 囝兒將來做有為ê人物，做老母ê人tuì 囡仔出世tio̍h ài有好ê教育。<br />(3) 宗教教育。<br />做老母ê要緊tio̍h引chhoā 囝兒信上帝kap救主耶穌。摩西ê老母有好信仰栽培摩西，hō͘摩西有堅忍不拔ê信仰，chhoā以色列人出埃及。提摩太ê老母Iú-nî-ki， 伊細漢ê時，in老母就將聖經教示伊， 伊chiah會thang 做保羅ê大幫贊，這攏是宗教教育ê成功。咱信主ê婦人人，咱ài知咱ê 囝兒m̄是攏有信仰，所以做老母ê人tio̍h致意囝兒赴主日學，守禮拜來栽培囝兒ê信仰，hō͘ 囝兒將來tī教會做教會ê棟樑，這是做老母 ê大責任。</p><p></p>,"1955 nî 5 goe̍h p.3
Kì-liām Bó-chhin-cheh
(Bo̍k-su: Chan Siù-hōng chok)
Gō͘ goe̍h tē-jī lé-pài sī choân jîn-luī the siàu-liām lāu-bú ê thiàⁿ ê ji̍t. Kì-liām lāu-bú-cheh si̍t-chāi chin ū ì-gī. Toā kàu-io̍k-ka Pestalozzi kóng, io iô-nâ ê chhiú oē tín-tāng choân sè-kài. Chit kù oē si̍t-chāi chin-lí, in-uī chū-kó͘ ki̍p-kim, bu̍t-lūn tang-iûⁿ, se-iûⁿ ê uí-jîn, i ê poè-āu lóng ū gâu ê lāu-bú tī-teh. Ki-tok-kàu ê toā uí-jîn Ò-kó͘-su-teng (Augustin), ū hó sìn-gióng ê lāu-bú Monika, 13 nî kú lâu ba̍k-sái ê kî-tó, hō͘ hòng-tōng ê Ò-kó͘-su-teng hoán-hoé chò sèng-chiá. Tek-kok ê toā bûn-hò (J. W. Goethe). Bí-kok tē-it tāi ê tāi-chóng-thóng Hoa-sēng-tùn (George. Washington) ê poè-āu lóng ū hiân-bêng ê lāu-bú. Lán Tiong-kok ū Bēng-bú ê sam-chhian chi kàu, chiah ū A-sèng ê Bēng-chú. Só͘-í lāu-bú ê kám-hoà-la̍t sī chin toā. Tī chia goá ài kóng chò lāu-bú iàu-kín ê tiám.
(1) Thai-kàu.
Hū-jîn-lâng ū sin-īn tī thai-lāi ê eⁿ-á chò oa̍h-mi̍h choè-chho͘ ê sî-kî, chìn kàu chò lâng. Lāu-bú ê cheng-sîn oē éng-hióng kàu tī thai-jî. Só͘-í hū-jîn-lâng ū sin-īn, i ê giân-hēng kú-chí tio̍h soè-jī. Eng-kok ū chi̍t keng ê kiù-pîn-īⁿ, teh thóng-kè leng-jî ê sí-bông-lu̍t; gín-ná phoà-pīⁿ, pîⁿ-pîⁿ án-ni i-tī, nā-sī su-seng-jî ê sí-bông-lu̍t, pí kong-seng-jî khah koân 3 poē. Che thang chèng-bêng hū-jîn-lâng ū-sin éng-hióng thai-jî kàu hiah chhim. Ji̍t-pún iú-bêng ê ha̍k-chiá Hō-chhoan Hong-gān Sian-siⁿ, i tī Sin-hō͘ ê pîn-bîn-khut teh chò kang, i ê hu-jîn-lâng ū sin ê sî chiū lī-khui pîn-bîn khut; sī ài seⁿ chi̍t ê hó koh oân-choân ê kiáⁿ. Chiu-tiâu Bûn-ông ê lāu-bú ū sin-īn ê sî, chiū khai-sí thai-kàu. 目不視惡色、耳不聽淫聲、口不出傲言. Só͘-í só͘ siⁿ ê sī bêng kun Bûn-ông.
(2) Eng-jî kàu-io̍k.
Ū hū-jîn-lâng m̄-chai gín-ná tuì chhut-sì ê ji̍t tio̍h ài ū hó ê kàu-io̍k. In-uī khí-chho͘ ê chi̍t-nî, pí í-āu ê 20 nî koh-khah iàu-kín. Ji̍t-pún ū chi̍t ê Kiù-sè-kun ê sū-koaⁿ, khì tī Tāi-liân chin kú; āu-lâi tńg-khì Sîn-hō͘, hit-sî i ū chi̍t ê kiáⁿ iáu-boē moá chi̍t-nî. Tńg-khì Sîn-hō͘ liáu-āu, kuí-nā ge̍h-ji̍t, i ê gín-ná tē-it tāi-seng kóng ê oē, sī Tiong-kok oē, hō͘ i ê pē-bú tio̍h chi̍t-kiaⁿ. Che thang chèng-bêng gín-ná sui-bóng iáu boē-hiáu kóng-oē, chóng-sī lóng oē-hiáu thiaⁿ. Hō-chhoan Hong-gān Sian-siⁿ beh khì Bí-kok, tī Hoâiⁿ-pin chē chûn chhut-hoat ê kong-kéng, i ê toā hāu-seⁿ chhut-sì moá chi̍t nî koh 11 ge̍h-ji̍t, ū khì sàng i ê lāu-pē. Hit-sî i iáu-boē sím-mi̍h oē-hiáu kóng-oē. Chóng-sī āu-ji̍t oē kóng-oē ê sî, oē kóng i tī chûn-lāi só͘ khoàⁿ ê kong-kéng. Só͘-í tuì che thang chai, lán m̄-thang kóng gín-ná sè-hàn m̄-bat chò pháiⁿ bô iàu-kín, toā-hàn tio̍h oē kái. Ji̍t-pún ū chi̍t kù sio̍k-gú kóng, 三兒鬼面までも. Só͘-í beh hō͘ kiáⁿ-jî chiong-lâi chò iú-uî ê jîn-bu̍t, chò lāu-bú ê lâng tuì gín-ná chhut-sì tio̍h ài ū hó ê kàu-io̍k.
(3) Chong-kàu kàu-io̍k.
Chò lāu-bú ê iàu-kín tio̍h ín-chhoā kiáⁿ-jî sìn Siōng-tè kap Kiù-chú Iâ-so͘. Mô͘-se ê lāu-bú ū hó sìn-gióng chai-poê Mô͘-se, hō͘ Mô͘-se ū kian-jím put-poa̍t ê sìn-gióng, chhoā Í-sek-lia̍t lâng chhut Ai-ki̍p. Thê-mô͘-thài ê lāu-bú Iú-nî-ki, i sè-hàn ê sî, in lāu-bú chiū chiong Sèng-keng kà-sī i, i chiah oē-thang chò Pó-lô ê toā pang-chān, che lóng sī chong-kàu kàu-io̍k ê sêng-kong. Lán sìn Chú ê hū-jîn-lâng, lán ài chai lán ê kiáⁿ-jî m̄-sī lóng ū sìn-gióng, só͘-í chò lāu-bú ê lâng tio̍h tì-ì kiáⁿ-jî hù Chú-ji̍t-o̍h, siú lé-pài lâi chai-poê kiáⁿ-jî ê sìn-gióng, hō͘ kiáⁿ-jî chiong-lâi tī kàu-hoē chò kàu-hoē ê tòng-liông, che sī choè lāu-bú ê toā chek-jīm.
 ",http://pojbh.lib.ntnu.edu.tw/script/artical-7884.htm,decode error
"台灣聖神
(廖得)
世間攏總m̄-值耶穌
Tī 77年前， pè地方西螺有Chiu Ú 伯， in kuí-nā人去嘉義禮拜，每禮拜往回 tio̍h行12 鋪路， 費了3日工ê為難，就tī 茄苳仔設禮拜堂。
Hit時pè tông 叔公 teh 教學仔，有財產； hiah ê跋-kiáu，食阿片ê 歹 叔孫仔， ta̍uh-ta̍uh ài 鬥外人來kā伊掠去摃翻頭。 Tuì án-ni pè tông叔公就入基督教； chū án-ni hiah-ê 歹仔就m̄敢koh掠--伊。
有一日pè tông叔出去， hiah-ê 歹囝仔看tio̍h講：""入教仔囝"" Pè tông叔應講， ""我m̄是入教仔囝"" hiah-ê 歹囝仔 hoah講：""若m̄是入教仔囝，來kā伊掠"" Pè tông叔就走；主日就kap tông-叔公去禮拜。
後來pè tông-叔去chhoā 嘉義教會Tân Iú-sêng傳道師 ê 令妹，是女學學生。有信心！好腦力！真勤儉！ Pè tông叔親像去chhoā--tio̍h ""金雞母。""
兩 翁某同心將hō͘人""Kòng-hoan-thân，"" 摃無了ê一千goā 銀 家伙，協力經營生理。主日店門關-teh， kā伊做長工ê人， tio̍h kap in去禮拜。到起新店 ê時，soà將chit間做福音堂，中晝也煮鹹糜 hō͘會友食。
了後大大發展，世俗所講：""富， 貴， 財， 子，壽。"" á是講：""財，勢， 力"" Thang講in攏有。
但--是可惜倚 50年久，到末 m̄-bat看tio̍h pè tông-叔， tông-嬸有歡喜平安ê面。
佳哉tī 這幾年來， pè tông-嬸 kap伊ê soah-尾囝 ê信心大復興！ Pè tông-叔 未 別式 ê時，有備辦一塊真好ê拜堂地。也伊ê 尾囝有設計， 監督，獻錢來起一間真suí ê大拜堂！ 起了錢無夠， pè tông嬸就賣伊5 分老本ê田來鬥。
現時母囝攏當長老。伊ê 囝 逐禮拜時，就tuì遠遠ê kià-liû地 轉來本會做工。 薰也改起來，主日就將伊每禮拜ê 薰錢20 kho͘做禮拜獻金。
Pè tông-嬸前為tio̍h鼻tio̍h iah有食薰， kuí-nā年前倚靠主ê力，將伊ê 薰酒攏改。到舊年頭， koh將伊75年久所食ê 檳榔也改掉，續將伊每禮拜所食ê 檳榔錢6 kho͘做禮拜獻金；以外伊一年所獻牧師謝金。是粟仔 1200 斤，也送hō͘會友主日中晝頓 煮鹹糜是200 金。
Pè tông-嬸 tī 幾月日前來高雄市， hō͘ Gô͘ Ki-hok博士手術目睭。伊講， ""若有5 分目 mā好！ Thang讀聖經hō͘人聽， kap ha-tī thang備辦心見主！""
伊講， ""若m̄是得tio̍h主ê in拯救。就伊tī 幾年前，若無自殺，也的確失心！""
Pè tông-嬸早是芎蕉面！現時已經變做加兩面！雖然是82 歲 ê老女長老， iáu-kú是活活動動！ Tiô-tiô跳跳！ 歡歡喜喜！ Ná親像細漢囡仔。
[後題 ""虎某變福母。""]","1956 nî 7 goe̍h p.26
Tâi-oân Sèng Sîn
(Liāu Tit)
Sè-kan lóng-chóng m̄-ta̍t Iâ-so͘
Tī 77 nî chêng, pè tē-hng Sai-lê ū Chiu Ú peh, in kuí-nā lâng khì Ka-gī lé-pài, muí lé-pài óng-hoê tio̍h kiâⁿ 12 phò͘-lō͘, huì liáu 3 ji̍t kang ê uî-lân, chiū tī Ka-tang-á siat lé-pài-tn̂g.
Hit sî pè tông chek-kong the kà o̍h-á, ū châi-sán; hiah ê poa̍h-kiáu, chia̍h a-phiàn ê pháiⁿ chek-sun-á, ta̍uh-ta̍uh ài tàu goā lâng lâi kā I lia̍h-khì kòng hoan-thâu. Tuì án-ni pè tông-chek-kong chiū ji̍p Ki-tok-kàu; chū án-ni hiah ê pháiⁿ-á chiū m̄-káⁿ koh lia̍h--i.
Ū chi̍t ji̍t pè tông-chek chhut-khì, hiah ê pháiⁿ-kiáⁿ-á khoàⁿ-tio̍h kóng, ""Ji̍p-kàu-á-kiáⁿ"" Pè tông-chek ìn kóng, ""Goá m̄-sī ji̍p-kàu-á-kiáⁿ"" Hiah ê pháiⁿ-kiáⁿ-á hoah kóng,""Nā m̄-sī ji̍p-kàu-á-kiáⁿ, lâi kā i lia̍h"" Pè tông-chek chiū cháu; Chú-ji̍t chiū kap tông-chek-kong khì lé-pài.
āu-lâi pè tông-chek khì chhoā Ka-gī kàu-hoē Tân Iú-sêng Thoân-tō-su ê lēng-moē, sī Lú-o̍h ha̍k-seng. Ū sìn-sim! Hó náu-le̍k! Chin khîn-khiām! Pè tông-chek chhin-chhiūⁿ khì chhoā--tio̍h ""Kim-ke-bó.""
Nn̄g ang-bó͘ tâng-sim chiong hō͘ lâng ""Kòng-hoan-thân,"" kòng bô-liáu ê chi̍t chheng goā gîn ke-hoé, hia̍p-le̍k keng-êng seng-lí. Chú-ji̍t tiàm-mn̂g koaiⁿ-teh, kā i chò tn̂g-kang ê lâng, tio̍h kap in khì lé-pài. Kàu khí sin-tiàm ê sî, soá chiong chit keng chò Hok-im-tn̂g, tiong-tàu iā chú kiâm-moê hō͘ hoē-iú chia̍h.
Liáu-āu toā-toā hoat-tián. Sè-sio̍k só͘ kóng, ""Hù, kuì, châi, chú, siū."" Á-sī kóng, ""Châi, sè, le̍k"" Thang kóng in lóng ū.
Tān--sī khó-sioh oá 50 nî kú, kàu-boa̍t m̄-bat khoàⁿ-tio̍h pè tông-chek, tông-chím ū hoaⁿ-hí pêng-an ê bīn.
Kai-chài tī chit kuí-nî lâi, pè tông-chím kap i ê soah-boé-kiáⁿ ê sìn-sim toā ho̍k-heng! Pè tông-chek boē pia̍t-sè ê sî, ū pī-pān chit tè chin-hó ê pài-tn̂g-tē. iā i ê boé-kiáⁿ ū siat-kè, kam-tok, hiàn-chîⁿ lâi khí chi̍t keng chin suí ê toā pài-tn̂g! Khí-liáu chîⁿ bô kàu, pè tông-chím chiū bē i 5 hun lāu-pún ê chhân lâi tàu.
Hiān-sî bó-kiáⁿ lóng tng tiúⁿ-ló. i ê kiáⁿ ta̍k lé-pài-sî, chiū tuì hn̄g-hn̄g ê kià-liû-tē tńg-lâi pún-hoē chò-kang. Hun iā kái khí-lâi, Chú-ji̍t chiū chiong i muí lé-pài ê hun-chîⁿ 20 kho͘ chò lé-pài hiàn-kim.
Pè tông-chím chêng uī-tio̍h phīⁿ tio̍h-ia̍h ū chia̍h-hun, kuí-nā nî chêng oá-khò Chú ê la̍t, chiong i ê hun-chiú lóng kái. Kàu kū-nî thâu, koh chiong i 75 nî kú só͘ chia̍h ê pîn-nn̂g iā kái-tiāu, soà chiong i muí lé-pài só͘ chia̍h ê pîn-nn̂g chîⁿ 6 kho͘ chò lé-pài hiàn-kim; í-goā i chi̍t nî só͘ hiàn bo̍k-su siā-kim. Sī chhek-á 1200 kin, iā sàng hō͘ hoē-iú chú-ji̍t tiong-tàu tǹg chú kiâm-moê sī 200 kim.
Pè tông-chím tī kuí goe̍h ji̍t chêng lâi Ko-hiông chhī, hō͘ Gô͘ Ki-hok Phok-sū chhiú-su̍t ba̍k-chiu. I kóng, ""Nā ū 5 hun ba̍k mā hó! Thang tha̍k Sèng-keng hō͘ lâng thiaⁿ, kap ha-tī thang pī-pān sim kìⁿ Chú!""
I kóng, ""Nā m̄-sī tit-tio̍h Chú ê in chín-kiù. Chiū i tī kuí-nī chêng, nā bô chū-sat, iā tek-khak sit-sim!""
Pè tông-chím chá sī kin-chio-bīn! Hiān-sî í-keng pìⁿ-chò ke-nn̄g-bīn!Sui-jiân sī 82 hoè ê lāu lú tiúⁿ-ló, iáu-kú sī oa̍h-oa̍h tāng-tāng! Tiô-tiô thiàu-thiàu! Hoaⁿ-hoan hí-hí! Ná chhin-chhiūⁿ sè-hàn gín-ná.
[āu Tê ""Hó͘-bó͘ pìⁿ Hok-bó͘.""]",http://pojbh.lib.ntnu.edu.tw/script/artical-8239.htm,decode error
"雷 Khek-su先生
Tī 1780年，英國一個城ê城市Gloster(Kek-lô-su-tek)，有一位先生開一個學仔，聚集厝邊隔壁tī製造chiam ê工場teh做工 趁錢攏無機會thang讀冊ê 囡仔 90個tī 休業ê禮拜日來讀冊。 Hit時伊卻有收學費，一禮拜一Shilling，幫贊伊ê有一個男ê朋友kap 四 ê先生。學習ê課程是讀冊，念真道問答，學吟詩等。辨理這間學仔ê人叫(R. Raikes)雷Khek-su先生；伊ê老父有teh辦一個新聞報，伊也續接老父ê業，後來將伊所辦這個禮拜日ê學仔 ê事發表tī伊ê新聞報，無拍算不止引起讀者ê注意。 五年後就tī倫敦 ê 讀者 組織一個""主日學ê振興會，""漸漸得tio̍h人贊成，就m̄-nā全英國，到tī 國外也濟濟人贊成， tī-到今仔日也發展到世界各國。
Taⁿ論主日學卻m̄是雷 Khek-su先生以前無人辦，也伊當初設這個學仔也m̄專門beh教育教會ê子弟，因為伊是體貼Gloster 飼食頭路做工ê 囡仔無機會thang受教育， chiah揀休業日來教育in，不過伊有特別注重宗教ê教育， 這項方針後來大普遍，到後來雖然世界各國少年男女無thang受教育ê機會ê已經真少， iáu-kú利用禮拜日來施行宗教教育直直普遍， hit個起源thang講攏是雷先生ê 功績。所以人攏稱呼伊做""主日學ê老父。""
Taⁿ咱ê教會報規定10月來數念主日學ê事業，有所在用獻金，有所在特別禮拜來鼓舞，本報也tī chia介紹""主日學ê老父"" ê小傳， 向望讀者對主日學加深認識kap關心， thang hō͘咱ê主日學koh-khah有大ê進展，是心所願。","1956 nî 10 goe̍h p.4
Luî Khek-su Sian-siⁿ
Tī 1780 nî, Eng-kok chi̍t ê siâⁿ ê siâⁿ-chhī Gloster(Kek-lô-su-tek), ū chi̍t uī sian-siⁿ khui chi̍t ê o̍h-á, chū-chi̍p chhù-piⁿ keh-piah tī chè-chō chiam ê kang-tiûⁿ teh chò kang thàn chîⁿ lóng bô ki-hoē thang tha̍k-chheh ê gín-á 90 ê tī hiu-gia̍p ê lé-pài-ji̍t lâi tha̍k-chheh. Hit sî I khiok ū siu ha̍k-huì, chi̍t lé-pài 1 Shilling, pang-chān I ê ū chi̍t ê lâm ê pêng-iú kap 4 ê sian-siⁿ. Ha̍k-si̍p ê khò-thêng sī tha̍k-chheh, liām Chin-tō būn-tap, o̍h gîm-si téng. Pān-lí chit keng o̍h-á ê lâng kiò(R. Raikes) Luî Khek-su Sian-siⁿ; I ê lāu-pē ū teh pān chi̍t ê sin-bûn-pò, I iā soà-chiap lāu-pē ê gia̍p, āu-lâi chiong I só͘ pān chit ê lé-pài-ji̍t ê o̍h-á ê sū hoat-piáu tī I ê sin-bûn-pò͘, bô phah-sǹg put-chí ín-khí tho̍k-chiá ê chù-ì. 5 nî āu chiū tī Lûn-tun ê tho̍k-chiá cho͘-chit chi̍t ê ""Chú-ji̍t-o̍h ê chín-heng-hoē,"" chiām-chiām tit-tio̍h lâng chàn-sêng, chiū m̄-nā choân Eng-kok, kàu tī kok-goā iā chē-chē lâng chàn-sêng, tī-kàu kin-á-ji̍t iā hoat-tián kàu sè-kài kok-kok.
Taⁿ lūn Chú-ji̍t-o̍h khiok m̄-sī Luî Khek-su Sian-siⁿ í-chêng bô lâng pān, iā I tong-chho͘ siat chit ê o̍h-á iā m̄-sī choân-bûn beh kàu-io̍k kàu-hoē ê chú-tē, in-uī I sī thé-thiap Gloster chhī chia̍h thâu-lō͘ chò kang ê gín-á bô ki-hoē thang siū kàu-io̍k, chiah kéng hiu-gia̍p-ji̍t lâi kàu-io̍k in, put-kò I ū te̍k-pia̍t chù-tiōng chong-kàu ê kàu-io̍k, chit hāng hong-chiam āu-lâi toā phó͘-phiàn, kàu āu-lâi sui-jiân sè-kài kok-kok siàu-liân lâm-lú bô thang siū kàu-io̍k ê ki-hoē ê í-keng chin chió, iáu-kú lī-iōng lé-pài-ji̍t lâi si-hêng chong-kàu kàu-io̍k ti̍t-ti̍t phó͘-piàn, hit ê khí-goân thang kóng lóng sī Luî Sian-siⁿ ê kong-chek. Só͘-í lâng lóng chheng-ho͘ I chò ""Chú-ji̍t-o̍h ê lāu-pē.""
Taⁿ lán ê Kàu-hoē-pò kui-tēng 10 goe̍h lâi siàu-liām Chú-ji̍t-o̍h ê sū-gia̍p, ū só͘-chāi ēng hiàn-kim, ū só͘-chāi te̍k-pia̍t lé-pài lâi kó͘-bú, pún pò iā tī chia kài-siāu ""Chú-ji̍t-o̍h ê lāu-pē"" ê sió-toān, ǹg-bāng tho̍k-chiá tuì Chú-ji̍t-o̍h ka-chhim jīm-sek kap koan-sim, thang hō͘ lán ê Chú-ji̍t-o̍h koh-khah ū toā ê chìn-tián, sī sim só͘ goān.",http://pojbh.lib.ntnu.edu.tw/script/artical-12502.htm,decode error
"信仰偉人Su-pò͘-chin牧師
(Khó͘ Chuí-lō͘)
感謝主， hō͘咱有好ê機會thang相kap研究信仰偉人傳中ê偉人Su-pò͘-chin牧師。為tio̍h紙面ê關係， beh真簡單來講。 向望ē-得-thang做咱信仰上 ê大幫贊。
1.伊ê出世kap父母。
伊tī主後1834年6月19日出世 tī英國ài-sek-sū 州 (Esezugus) ê Kek-liû-tiān(Caerubethen) ê一個散鄉家庭。伊ê老父早做獨立派ê牧師，後來做浸禮會 ê牧師。伊ê家庭是敬畏上帝，有靈氣充滿ê屬靈ê家庭。伊ê老母是重祈禱敬虔ê婦人人。 Tuì伊ê老母熱心ê祈禱， hō͘伊將來成做一個真偉大ê大說教家。親像提摩太 ê 老母 Iú-nî-ki虔誠ê祈禱，後來hō͘提摩太成做真偉大ê宗教家(I Thê 1:5-10)。
2.伊入信仰kap傳教ê動機。
伊少年ê時常常kap老父去隔壁庄 ê教會做禮拜(hit時老父辭職了)。有一日，真koâⁿ koh落雪，伊ê老母對in講，今仔日lín去隔壁ê Bí-í-bí-會 ê拜堂禮拜真好。 In到位只有13個人(會友) tī內面火爐邊teh 烘火。禮拜ê時間到ê時，無看見牧師，只有看見一位sán-thiu ê長老上台頂替牧師處理禮拜。伊讀聖經了， 對會眾講：聖經講：""地極ê萬民， lín攏tio̍h仰望我， chiah會得tio̍h救。"" hit-ê長老對這個少年ê Su-pò͘-chin講：少年人ah！你tio̍h仰望基督。主耶穌講：""Tio̍h仰望我，我為tio̍h你流血汗，我為你釘十字架，我為你死，你tio̍h仰望我。"" 這句真有力ê話鑿少年人Su-pò͘-chin ê心。伊受真大ê感激，受聖靈ê充滿，就專心仰望基督，親像義ê太陽入tī伊ê心，得tio̍h大勝利。大感謝主耶穌ê大慈悲kap疼痛，為tio̍h伊流 寶血來死tī十字架來贖伊ê罪。伊就即時決心beh獻伊ê 一生來做主ê工。
3.伊ê講道
1)伊15 歲 ê時就上台講道理。
2)伊17 歲 ê時就負起牧會 ê全責任ê光榮。
3)伊頭一擺 牧會 Ò-tāi chhī教會(Warter Beach Church)。
4)伊20 歲 ê時(A.D. 1853)受聘做倫敦 Sin-pa-khek教會ê牧師(New Berk Church)。起初 這間教會ê會友84名，伊tī hia 牧會一年goā ê經過，會友加真濟，每主日來做禮拜ê 聽眾有4500名。 Tuì án-ni伊ê名聲真透。
5) A.D. 1856-1859年，伊常常借真大ê音樂堂做禮拜， 聽眾一萬以上。
6) A.D. 1860-1861年，為tio̍h伊建築一間真大ê禮拜堂，坐位一萬人以上。
7)伊有時受請到倫敦城外大水晶宮 ê大禮堂講道， 聽眾28654名，有確實ê記錄。伊為tio̍h beh tī 這間大禮堂講道理，事先去試講大聲講：""你看上帝ê羊羔beh擔當世間人ê罪ê。""在講堂內有一個職員聽tio̍h 這句話受大感激來信主。
4.伊ê工作kap 別式。
伊38年久傳道ê生活，寫3500 篇 ê 說道ê 原稿。伊ê講道真有大ê力量，受感動悔改ê人真濟。伊也真gâu 著冊，有著 135本，其他也有著真濟單行本ê小冊， kap 發刊 ""劍kap手巾"" ê雜誌。伊有設孤兒院， 養老院 kap其他做真濟ê慈善事業。伊ê 一生為病痛鬥爭。伊tī主後1892年1月31日享受60 歲 ，入tī上帝榮光ê寶座。願咱大家學伊信仰ê好模樣， 一生來追隨主耶穌ê腳步來榮顯伊ê聖名。
 ","1956 nî 10 goe̍h p.13-14
Sìn-gióng uí-jîn Su-pò͘-chin Bo̍k-su
(Khó͘ Chuí-lō͘)
Kám-siā Chú, hō͘ lán ū hó ê ki-hoē thang saⁿ-kap gián-kiù sìn-gióng uí-jîn-toān tiong ê uí-jîn Su-pò͘-chin Bo̍k-su. uī-tio̍h choá-bīn ê koan-hē, beh chin kán-tan lâi kóng. ǹg-bāng ē-tit-thang chò lán sìn-gióng siōng ê toā pang-chān.
1. I ê chhut-sì kap pē-bó.
I tī Chú-āu 1834 nî 6 goe̍h 19 ji̍t chhut-sì tī Eng-kok ài-sek-sū chiu (Esezugus) ê Kek-liû-tiān(Caerubethen) ê chi̍t ê sàn-hiong ka-têng. I ê lāu-pē chá chò To̍k-li̍p-phài ê bo̍k-su, āu-lâi chò Chìm-lé-hoē ê bo̍k-su. I ê ka-têng sī kèng-uì Siōng-tè, ū lêng-khì chhiong-moá ê sio̍k lêng ê ka-têng. I ê lāu-bó sī tiōng kî-tó kèng-khiân ê hū-jîn-lâng. Tuì I ê lāu-bó jia̍t-sim ê kî-tó, hō͘ I chiong-lâi chiâⁿ-chò chi̍t ê chin uí-tāi ê toā soat-kàu-ka. Chhin-chhiūⁿ Thè-mô͘-thài ê lau-bú Iú-nî-ki khiân-sêng ê kî-tó, āu-lâi hō͘ Thê-mô͘-thài chiâⁿ-chò chin uí-tāi ê chong-kàu-ka(I Thê 1:5-10).
2. I ji̍p sìn-gióng kap thoân-kàu ê tōng-ki.
I siàu-liân ê sî siông-siông kap lāu-pē khì keh-piah chng ê kàu-hoē chò lé-pài(hit sî lāu-pē sî-chit liáu). Ū chi̍t ji̍t, chin koâⁿ koh lo̍h seh, I ê lāu-bó tuì in kóng, Kin-á-ji̍t lín khì keh-piah ê Bí-í-bí-hoē ê pài-tn̂g lé-pài chin hó. In kàu uī chí-ū 13 ê lâng(hoē-iú) tī lāi-bīn hoé-lô͘ piⁿ teh hang-hoé. Lé-pài ê sî-kan kàu ê sî, bô khoàⁿ-kìⁿ bo̍k-su, chí-ū khoàⁿ-kìⁿ chi̍t uī sán-thiu ê tiúⁿ-ló chiūⁿ tâi-téng thè bo̍k-su chhú-lí lé-pài. I tha̍k Sèng-keng liáu, tuì hoē-chiòng kóng, Sèng-keng kóng, ""Toē-ke̍k ê bān-bîn, lín lóng tio̍h gióng-bōng Goá, chiah oē tit-tio̍h kiù."" Hit ê tiúⁿ-ló tuì chit ê siàu-liân ê Su-pò͘-chin kóng, Siàu-liân lâng ah! Lí tio̍h gióng-bōng Ki-tok. Chú Iâ-so͘ kóng, ""Tio̍h gióng-bōng Goá , Goá uī-tio̍h lí lâu huih-koāⁿ, Goá uī lí tèng si̍p-jī-kè, Goá uī lí sí, lí tio̍h gióng-bōng Goá."" Chit kù chin ū la̍t ê oē chha̍k siàu-liân-lâng Su-pò͘-chin ê sim. I siū chin toā ê kám-kek, siū sèng-lêng ê chhiong-moá, chiū choan-sim gióng-bōng Ki-tok, chhin-chhiūⁿ gī ê thài-iông ji̍p tī I ê sim, tit-tio̍h toā sèng-lī.Toā kám-siā Chú Iâ-so͘ ê toā chû-pi kap thiàⁿ-thàng, uī-tio̍h I lâu pó-hoeh lâi sí tī si̍p-jī-kè lâi sio̍k I ê choē. I chiū chek-sî koat-sim beh hiàn I ê it-seng lâi chò Chú ê kang.
3. I ê káng-tō
1) I 15 hoè ê sî chiū chiūⁿ-tâi kóng tō-lí.
2) I 17 hoè ê sî chiū hū-khí bo̍k-hoē ê choân chek-jīm ê kong-êng.
3) I thâu chi̍t pái bo̍k-hoē Ò-tāi chhī kàu-hoē(Warter Beach Church).
4) I 20 hoè ê sî(A.D. 1853) siū phèng chò Lûn-tun Sin-pa-khek kàu-hoē ê bo̍k-su (New Berk Church). Khì-chho͘ chit keng kàu-hoē ê hoē-iú 84 miâ, I tī hia bo̍k-hoē chi̍t nî goā ê keng-koè, hoē-iú ke chin-chē, muí chú-ji̍t lâi chò lé-pài ê thèng-chiòng ū 4500 miâ. Tuì án-ni I ê miâ-siaⁿ chin tháu.
5) A.D. 1856-1859 nî, I siông-siông chioh chin toā ê im-ga̍k-tn̂g chò lé-pài, thèng-chiòng chi̍t bān í-siōng.
6) A.D. 1860-1861 nî, uī-tio̍h I kiàn-tiok chi̍t keng chin toā ê lé-pài-tn̂g, chē-uī chi̍t bān lâng í-siōng.
7) I ū sî siū chhiáⁿ kàu Lûn-tun siâⁿ-goā toā chuí-chiⁿ-kiong ê toā lé-tn̂g káng-tō, thèng-chiòng 28654 miâ, ū khak-si̍t ê kì-lio̍k. I uī-tio̍h beh tī chit keng toā lé-tn̂g kóng tō-lí, tāi-seng khì chhì káng toā siaⁿ kóng, ""Lí khoàⁿ Siōng-tè ê iûⁿ-ko beh tam-tng sè-kan lâng ê choē ê.""Chāi káng-tn̂g lāi ū chi̍t ê chit-oân thiaⁿ-tio̍h chit kù oē siū toā kám-kek lâi sìn Chú.
4. I ê kang-chok kap pia̍t-sè.
I 38 nî kú thoân-tō ê seng-oa̍h, siá 3500 phiⁿ ê soat-kàu ê goân-kó. I ê káng-tō chin ū toā ê le̍k-liōng, siū kám-tōng hoé-kái ê lâng chin-chē. I iā chin gâu tù-chheh, ū tù 135 pún, kî-thaⁿ iā ū tù chin-chē toaⁿ-hêng-pún ê sió chheh, kap hoat-khan ""Kiàm kap chhiú-kin"" ê cha̍p-chì. I ū siat ko͘-jî-īⁿ, ióng-ló-īⁿ kap kî-thaⁿ chò chin-chē ê chû-siān sū-gia̍p. I ê it-seng uī pīⁿ-thiàⁿ tò͘-cheng. I tī Chú-āu 1892 nî 1 goe̍h 31 ji̍t hióng-siū 60 hoè , ji̍p tī Siōng-tè êng-kng ê pó-chō. Goān lán tāi-ke o̍h I sìn-gióng ê hó bô͘-iūⁿ, it-seng lâi tui-suî Chú Iâ-so͘ ê kha-pō͘ lâi êng-hián I ê sèng-miâ.",http://pojbh.lib.ntnu.edu.tw/script/artical-12503.htm,decode error
"台灣聖神
(廖得)
吞忍到boē得tio̍h救
清朝尾 ê時， tī台南府城有一個姓 郭 ê大刺仔頭， hêng-hêng sù-chì，連班頭衙役也hō͘伊凌遲。實在是親像虎狼毒蛇ê強惡！
後來得tio̍h主救，就變做""純良親像鴿仔，"" kap親像一隻乖乖ê綿羊子囝，日暝熱心愛 chio放蕩ê散羊 轉來羊寮內！
伊也將讀女學ê 查某囝 嫁落庄腳， hō͘作穡會友做新婦， beh培養in ê道理kap信心！
伊ê 千金也有孝順趁老父主意；雖然嫁-tio̍h無學問ê丈夫，也是暝日循循善誘，揣機會來教夫君讀冊。
無拍算丈夫bat淡薄字，soà去kap人學做苦力頭； tuì án-ni墮落，所有幾甲 ê園soà放蕩了了！
到末到hia 牧會 ê時，看tio̍h in ê 穡場荒廢！厝宅破散！某囝無親像人！本身溜溜去；有時陣你兄我弟 chhoā tio̍h 歸陣仔 轉來，也beh lim，也beh食，無物配 ê時， 雞母雞仔 thâi到beh無種去。所種ê bái 甘蔗 未 kheh，就tuì 會社先借錢去用。 某囝有磨無食，破病無藥， tin-tāng tio̍h beh破beh ji̍h！
有一日， 這個 姓郭 ê 姐妹來揣我，講：""牧師ah！我ê艱苦tòng bē tiâu！我想beh走來去kā人煮食討活！""
我kā伊講， ""Tio̍h！ 姐妹我真同情--你！你是府城人，甘願來嫁草地兄，你是女學學生，歡喜來配 青盲牛！你ê犧牲實在真濟！""
但--是人teh 請 煮食--ê是ài 請勇健-ê，也你是黃酸 lám-身命， thái有人beh 請--你？ Koh你若病傷重ê時，人內面mā m̄敢hō͘你toà！結局若死soà tio̍h做路旁屍！ Koh你三個囝有你日暝 teh照顧to m̄成囡仔，黃酸大肚桶，跛腳！你若走去，就親像無雞母 ê雞仔！ in 敢 ē活？
Taⁿ你ê艱苦已經極頭，差不多忍到""99忍"" lah！ koh忍一忍就得tio̍h一個""kim-tún！""設使你若ē hō͘你ê丈夫 拍死！ tio̍h hō͘伊拍--死！若ē iau-koâⁿ 病--死！ tio̍h kap你三個囝，相kap iau-koâⁿ 病--死！你若走！ 枉費你以前ê犧牲！人beh講你是歹查某， m̄-ti̍h 翁，也m̄-ti̍h 囝！
郭姐妹應講，牧師！好！我beh 轉去！ Ē死， beh死toà內面！
過無偌久， hit-ê放蕩ê兄弟反悔！ 翁某團圓！家庭發達！
[後題: ""囡仔救大人。""]","1956 nî 10 goe̍h p.17
Tâi-oân Sèng Sîn
(Liāu Tit)
Thun-lún kàu boē tit-tio̍h kiù
Chheng-tiâu boé ê sî, tī Tâi-lâm hú-siâⁿ ū chi̍t ê sèⁿ Koeh ê toā chhì-á thâu, hêng-hêng sù-chì, liân pan-thâu gê-ia̍h iā hō͘ I lêng-tī. Si̍t-chāi sī chhin-chhiūⁿ hó͘-lông to̍k-choâ ê kiông-ok!
āu-lâi tit-tio̍h Chú kiù, chiū piàn chò ""Sûn-liông chhin-chhiuⁿ chíⁿ-á,"" kap chhin-chhiūⁿ chi̍t chiah koai-koai ê mî-iûⁿ-á-kiáⁿ, ji̍t-mê jia̍t-sim ài chio hòng-tōng ê soàⁿ-iûⁿ tńg-lâi iûⁿ-tiâu-lāi!
I iā chiong tha̍k Lú-o̍h ê cha-bó͘-kiáⁿ kè-lo̍h chng-kha, hō͘ choh-sit hoē-iú chò sim-pū, beh poê-iúⁿ in ê tō-lí kap sìn-sim!
I ê chhian-kim iā iú-hàu sūn-thàn lāu-pē chú-ì; sui-jiân kè-tio̍h bô ha̍k-būn ê tiōng-hu, iā sī mê-ji̍t sûn-sûn siān-iú, chhoē ki-hoē lâi kà hu-kun tha̍k-chheh.
Bô phah-sǹg tiōng-hu bat tām-po̍h jī, soà khì kap lâng o̍h chò ku-lí-thâu; tuì án-ni tuī-lo̍h, só͘ ū kuí kah ê hn̂g soà hòng-tōng liáu-liáu!
Kàu-boa̍t kàu hia bo̍k-hoē ê sî, khoàⁿ-tio̍h in ê sit-tiûⁿ hong-hoè! chhù-the̍h phoà-sàm!bó͘-kiáⁿ bô chhin-chhiūⁿ lâng! Pún-sin liu-liu khì; ū sî-chūn lí-hiaⁿ goá-tī chhoā tio̍h kui-tīn-á tńg-lâi, iā beh lim, iā beh chia̍h, bô mi̍h-phoè ê sî, ke-bó ke-á thâi kàu beh bô chéng khì. Só͘ chèng ê bái kam-chià boē kheh, chiū tuì hoē-siā seng chioh chîⁿ khì ēng. Bó͘-kiáⁿ ū boâ bô chia̍h, phoà-pēⁿ bô io̍h, tin-tāng tio̍h beh phoà beh ji̍h!
Ū chi̍t ji̍t, chit ê sèⁿ koeh ê chí-moē lâi chhoē goá, kóng, ""Bo̍k-su ah! goá ê kan-khó͘ tòng bē tiâu! goá siūⁿ beh cháu lâi-khì kā lâng chú-chia̍h tō͘-oah!""
Goá kā i kóng, ""Tio̍h! chí-moē goá chin tông-chêng--lí! lí sī hú-siâⁿ lâng, kam-goān lâi kè chháu-tē-hiaⁿ, lí sī Lú-o̍h ha̍k-seng, hoaⁿ-hí lâi phoè chheⁿ-mê gû! lí ê hi-seng si̍t-chāi chin-chē!""
Tān--sī lâng teh chhiàⁿ chú-chia̍h--ê sī ài chhiàⁿ ióng-kiāⁿ--ê, iā lí sī n̂g-sng lám-sin-miā, thái ū lâng beh chhiàⁿ--lí? Koh lí nā pēⁿ siong-tiōng ê sî, lâng lāi-bīn mā m̄-káⁿ hō͘ lí toà! kiat-kio̍k nā sí soà tio̍h chò lō͘-pông-si! Koh lí 3 ê kiáⁿ ū lí ji̍t-mê teh chiàu-kò͘ to m̄ chiâⁿ gín-ná, n̂g-sng toā-tó͘-tháng, pái-kha! Lí nā cháu-khì, chiū chhin-chhiūⁿ bô ke-bó ê ke-á! in kiám ē oa̍h?
Taⁿ lí ê kan-khó͘ í-keng ke̍k-thâu, chha-put-to lún kàu ""99 lún"" lah! koh lún chi̍t lún chiū tit-tio̍h chi̍t ê ""kim-tún!"" Siat-sú lí nā ē hō͘ lí ê tiong-hu phah-sí! tio̍h hō͘ i phah--sí! Nā ē iau-koâⁿ pēⁿ--sí! tio̍h kap lí 3 ê kiáⁿ, saⁿ-kap iau-koâⁿ pēⁿ--sí! Lí nā cháu! óng-huì lí í-chêng ê hi-seng! Lâng beh kóng lí sī pháiⁿ cha-bó͘, m̄-ti̍h ang, iā m̄-ti̍h kiáⁿ!
Koeh chí-moē ìn kóng, Bo̍k-su! hó! goá beh tńg-khì! Ē sí, beh sí toà lāi-bīn!
Koè bô loā kú, hit ê hòng-tōng ê hiaⁿ-tī hoán-hoé! ang-bó͘ thoân-oân! ka-têng hoat-ta̍t!
[āu-tê: ""Gín-á kiù toā-lâng.""]",http://pojbh.lib.ntnu.edu.tw/script/artical-12521.htm,decode error
"初代分設教會ê精神(行傳11:19-30)
(賴仁聲)
(1)為tio̍h福音死也m̄ 驚，直傳。
鄉傳11； 19， 20， ""為tio̍h司提反ê事所-khí ê苦難來四散ê人...kuí-nā人到安提阿，亦tuì希利尼人傳主耶穌ê福音。""
你khosN3分設安提阿教會ê起源， m̄是tuì bó-hoē派人kap hù錢來hō͘ in開拓。是tī四面chhó͘-ko中(四面楚歌中) hiah ê siū khún-tio̍k四散， châi-sàn jîn-bóng， liû-lî sit-所，無ke k好kui ê兄弟。 Tī in ê poè-後無傳-體chhe-hoē，無châi， sè， le̍k ê goā-oān。 Tuì耶路撒冷走來到外國，對你-論，實際攏無孕麈輆hang分設á是開拓教會。
(2)祕訣在tī tó位？
H用-toān 11:21， ""主ê手骨kap in tī-teh。""主ê聖手kap in相kap同工， ah，這是何等thang驚ê事實。你記得主，伊是chiáng-ak seⁿ-死活命ê主。伊是審判ê主，伊是有權thang赦免choē ê主，伊是有權thang醫病ê主。一切ê號-hok天頂地下ê權攏交付tī伊ê主。 Chit-ê主ê手骨kap in相kap tī-the，這是何等靠-得-chū ê氣力ah？現在ê教會是， m̄是phah-m̄-見主聖手ê能力同在nih？
(3)工作目的tuì。
同章21節， ""信來歸tī主ê， in ê數額不止坐。"" Hit時宣揚福音ê目的是要緊ǹg未信者chhoā人kui主。現在坐-坐人bē記得chit-ê目的， phian去lah，就是致意宣揚到-派，續變做到-派羊群，權柄ê cheng-奪c獻。孕麇丰D責備當時ê法利賽人ê話今á日也ènggiām，講：""Lín假好ê經學士kap法利賽人有災厄ah！因為lín遍行水路陸路， hō͘一人入到；既然入，就hō͘伊做地獄ê人比lín ka-poē。 Lín chhiⁿ-mî ê chhoā頭--ê有災厄ah！""
現在ê教會m̄是要緊人領sé-lé歸tī主""得救""；是要緊人領sé-lé ""歸tī in ê派。""所以in講lín行sé-lé歸tī父， Kiáⁿ，聖神chit款chiàⁿ-káng--ê iáu無-chhái-kang。ḿ -物阮這是彼得直-hē àn-手--ê，甚麼tio̍h tiàm sé-lé tî浸--ê，甚麼tio̍h t有行-lâu水--ê chiah有h後， seⁿ-k伊hoat-葉，用流傳gî-bûn來bú-滅耶穌ê pó-hoeh。有人iù-tī無明續sé 2， 3 pái sé-lé ，來換kuí-nā款到-派，實在真khó-連。咱ê教會絕對m̄-thang án-n伊，佳哉過去咱也m̄-bat án-n伊。 án-n伊做ê教會，主穩當無歡喜。
(4)受派ê人真thang hō͘咱khim-poē。
Hit時是派巴拿巴去領導安提阿。巴拿巴ê做人。 ""因為伊是好人，有聖神滿滿， tuì án-n伊就加添坐-坐人歸tī主""(H用-toān 11:24)。
同25，26節，寫""伊去大數chhoē掃羅；已經得tio̍h，就chhoā伊到安提阿。""
同26節， ""In tī教會中聚集一年久教示坐-坐人。""
以上chit kuí kù hō͘咱看出工人巴拿巴ê做人。有聖神充滿，有信心，是好人。 Koh一面有度量， gâu chhoē同工來hia̍p-chok。巴拿巴chhoē出保羅，這tī基督-到福音宣揚ê歷史中，的確是一項真大ê發見。也真忍-khó͘甘願tī hit款sin開拓ê教會， tī hia久久來訓練學生，咱chit時tuì cho͘信-chiá真欠訓練。 Chit 3點實在是咱做工人所tio̍h學，特別小弟koh khah m̄成-物。
(5) Bêng-chheng其實(名稱其實) ê行為。
宣揚福音要緊m̄是在tī嘴， koh khah要緊是在tī行。
26節， ""Koh學生稱做基督-tô͘是tuì安提阿khí。""
29， 30， ""Tuì án-n伊學生定tio̍h意思， ta̍k人照伊ê le̍k-伊旺，寄去kióng-kip tiàm猶太ê兄弟， in就照án-n伊行......""
兄姊，世間m̄是錢第一要緊，是信心，疼心第一。人若有信主，疼主；錢勸bē tiâu，看tio̍h教會，兄弟有艱苦，有欠缺， ka-tī m̄免人講就the̍h出--來。 M̄是寄-hù， m̄是負擔，是tuì疼kap感謝主ê奉獻。 M̄是bó-hoē，本-pō͘寄錢來hō͘ in分設，來hō͘ in sin開拓教會，是sin開拓ê小教會顛倒寄錢hō͘ Bó-hoē耶路撒冷。
以上chit 5點就是當初sin開拓ê教會ê精神lah！","1956 nî 11 goe̍h p.17-18
Chho͘-tāi hun-siat kàu-hoē ê cheng-sîn (Hēng-toān 11:19-30)
(Loā Jîn-seng)
(1) uī-tio̍h hok-im sí iā m̄ kiaⁿ, ti̍t thoân.
Hēng-toān 11; 19, 20, ""uī-tio̍h Sū-thê-hoán ê sū só͘-khí ê khó͘-lān lâi sì-soàⁿ ê lâng...kuí-nā lâng kàu An-thê-o, ia̍h tuì Hi-lī-nî lâng thoân Chú Iâ-so͘ ê hok-im.""
Lí khosN3 hun-siat An-thê-o kàu-hoē ê khí-goân, m̄-sī tuì bó-hoē phài lâng kap hù chîⁿ lâi hō͘ in khai-thok. Sī tī sì-bīn chhó͘-ko tiong(四面楚歌中) hiah ê siū khún-tio̍k sì-soàⁿ, châi-sàn jîn-bóng, liû-lî sit-só͘, bô ke khó kui ê hiaⁿ-tī. Tī in ê poè-āu bô thoân-thé chhe-hoē, bô châi, sè, le̍k ê goā-oān. Tuì Iâ-lō͘-sat-léng cháu lâi kàu goā-kok, tuì lí-lūn, si̍t-chè lóng bô khó-lêng thang hun-siat á-sī khai-thok kàu-hoē.
(2) Pì-koat chāi tī tó-uī?
Hēng-toān 11:21, ""Chú ê chhiú-kut kap in tī-teh."" Chú ê sèng-chhiú kap in saⁿ-kap tâng-kang, ah, che sī hô-téng thang kiaⁿ ê sū-si̍t. Lí kì-tit Chú, I sī chiáng-ak seⁿ-sí oa̍h-miā ê Chú. I sī sím-phoàⁿ ê Chú, I sī ū koân thang sià-bián choē ê Chú, I sī ū koân thang i-pīⁿ ê Chú. It-chhè ê hō-hok thiⁿ-téng tē-ē ê koân lóng kau-hù tī I ê Chú. Chit ê Chú ê chhiú-kut kap in saⁿ-kap tī-the, che sī hô-téng khò-tit-chū ê khuì-la̍t ah? Hiān-chāi ê kàu-hoē sī, m̄-sī phah-m̄-kìⁿ Chú sèng chhiú ê lêng-le̍k tông-chāi nih?
(3) Kang-chok bo̍k-tek tuì.
Tâng chiuⁿ 21 chat, ""Sìn lâi kui tī Chú ê, in ê siàu-gia̍h put-chí chē."" Hit sî soan-iông hok-im ê bo̍k-tek sī iàu-kín ǹg bī-sìn-chiá chhoā lâng kui Chú. Hiān-chāi chē-chē lâng bē kì-tit chit ê bo̍k-tek, phian khì lah, chiū-sī tì-ì soan-iông kàu-phài, soà pìⁿ chò kàu-phài iûⁿ-kûn, koân-pèng ê cheng-toa̍t chiàn. Khó-sioh Chú chek-pī tong-sî ê Hoat-lī-sài lâng ê oē kin-á-ji̍t iā ènggiām, kóng, ""Lín ké hó ê keng-ha̍k-sū kap Hoat-lī-sài lâng ū chai-ē ah! In-uī lín piàn kiâⁿ chuí-lō͘ lio̍k-lō͘, hō͘ chi̍t lâng ji̍p kàu; kì-jiân ji̍p, chiū hō͘ I chò tē-ge̍k ê lâng pí lín ka-poē. Lín chhiⁿ-mî ê chhoā-thâu --ê ū chai-ē ah!""
Hiān-chāi ê kàu-hoē m̄-sī iàu-kín lâng niá sé-lé kui tī Chú ""tit-kiù""; sī iàu-kín lâng niá sé-lé ""kui tī in ê phài."" Só͘-í in kóng lín kiâⁿ sé-lé kui tī Pē, Kiáⁿ, Sèng Sîn chit khoán chiàⁿ-káng--ê iáu bô-chhái-kang.ḿ -mi̍h goán che sī Pí-tek ti̍t-hē àn-chhiú--ê, sím-mi̍h tio̍h tiàm sé-lé tî chìm--ê, sím-mi̍h tio̍h tū kiâⁿ-lâu chuí--ê chiah ū hāu, seⁿ-ki hoat-hio̍h, ēng liû-thoân gî-bûn lâi bú-bia̍t Iâ-so͘ ê pó-hoeh. Ū lâng iù-tī bô bêng soà sé 2, 3 pái sé-lé , lâi oāⁿ kuí-nā khoán kàu-phài, si̍t-chāi chin khó-liân. Lán ê kàu-hoē choa̍t-tuì m̄-thang án-ni, kai-chài koè-khì lán iā m̄-bat án-ni. án-ni chò ê kàu-hoē, Chú ún-tàng bô hoaⁿ-hí.
(4) Siū phài ê lâng chin thang hō͘ lán khim-poē.
Hit sî sī phài Pa-ná-pa khì léng-tō An-thê-o. Pa-ná-pa ê chò lâng. ""In-uī I sī hó lâng, ū Sèng Sîn moá-moá, tuì án-ni chiū ke-thiⁿ chē-chē lâng kui tī Chú""(Hēng-toān 11:24).
Tâng 25,26 chat, siá ""I khì Tāi-sò͘ chhoē Sò-lô; í-keng tit-tio̍h, chiū chhoā I kàu An-thê-o.""
Tâng 26 chat, ""In tī kàu-hoē tiong chū-chi̍p chi̍t nî kú kà-sī chē-chē lâng.""
Í-siōng chit kuí kù hō͘ lán khoàⁿ chhut kang-lâng Pa-ná-pa ê chò lâng. Ū Sèng Sîn chhiong-moá, ū sìn-sim, sī hó lâng. Koh chi̍t bīn ū tō͘-liōng, gâu chhoē tâng-kang lâi hia̍p-chok. Pa-ná-pa chhoē chhut Pó-lô, che tī Ki-tok-kàu hok-im soan-iông ê le̍k-sú tiong, tek-khak sī chi̍t hāng chin toā ê hoat-kiàn. iā chin jím-khó͘ kam-goān tī hit khoán sin khai-thok ê kàu-hoē, tī hia kú-kú lâi hùn-liān ha̍k-seng, lán chit sî tuì cho͘ sìn-chiá chin khiàm hùn-liān. Chit 3 tiám si̍t-chāi sī lán chò kang-lâng só͘ tio̍h o̍h, te̍k-pia̍t sió-tī koh khah m̄ chiâⁿ-mi̍h.
(5) Bêng-chheng kî-si̍t(名稱其實) ê hêng-uî.
Soan-iông hok-im iàu-kín m̄-sī chāi tī chhuì, koh khah iàu-kín sī chāi tī kiâⁿ.
26 chat, ""Koh ha̍k-seng chheng-chò Ki-tok-tô͘ sī tuì An-thê-o khí.""
29, 30, ""Tuì án-ni ha̍k-seng tiāⁿ-tio̍h ì-sù, ta̍k lâng chiàu I ê le̍k-iōng, kià khì kióng-kip tiàm Iû-thài ê hiaⁿ-tī, in chiū chiàu án-ni kiâⁿ......""
Hiaⁿ-ché, sè-kan m̄-sī chîⁿ tē-it iàu-kín, sī sìn-sim, thiàⁿ-sim tē-it. Lâng nā ū sìn Chú, thiàⁿ Chú; chîⁿ khǹg bē tiâu, khoàⁿ-tio̍h kàu-hoē, hiaⁿ-tī ū kan-khó͘, ū khiàm-kheh, ka-tī m̄-bián lâng kóng chiū the̍h chhut--lâi. M̄-sī kià-hù, m̄-sī hū-tam, sī tuì thiàⁿ kap kám-siā Chú ê hōng-hiàn. M̄-sī bó-hoē, pún-pō͘ kià chîⁿ lâi hō͘ in hun-siat, lâi hō͘ in sin khai-thok kàu-hoē, sī sin khai-thok ê sió kàu-hoē tian-tò kià chîⁿ hō͘ Bó-hoē Iâ-lō͘-sat-léng.
Í-siōng chit 5 tiám chiū-sī tong-chho͘ sin khai-thok ê kàu-hoē ê cheng-sîn lah!",http://pojbh.lib.ntnu.edu.tw/script/artical-12504.htm,decode error
"我所數念ê牧師
(劉主安)
(這篇是劉主安校長ê回顧談，大部分是記者筆記 ê，有梅牧師崇高 ê也有劉先生ê靈內ê感受力，所以成做這篇真suí ê 記事。)
約60年前，有一個出名ê宣教師Livingstone (Lí Un-su-tun)， tī A-hu-lī-ka teh傳道。 Hit7-時tī蘇格籣ê教會內，有真濟青年甘願獻身beh做宣教師。這是因為Livingstone 轉來本國。 Tuì教會報告伊tī 非洲傳教ê狀況， hō͘ chia濟人聽了大受感動ê緣故。
聽講後來做真出名ê聖經學者James Moffat當時也有beh做宣教師。總是伊tī體格 檢查 ê時無通過。
Siāng hit時有三位青年，就是後來做台灣宣教師ê蘭醫生， 梅牧師kap 廉牧師， in攏是蘇格籣人，也有志願beh去海外傳福音。若是當時ài做宣教師ê人真濟，蘇格籣ê長老教會無夠額所在thang接納in。宣道會就對in講， ""設使lín m̄-ài等候siuⁿ久， lín ē-thang做英國長老教會所派ê宣教師去外國傳道。""
當時咱母會就是英國長老教會khai設外國傳道無goā-久，有所在chhoē iáu-boē有人thang去做。
結局這三人有想講：目的是beh傳道，無論屬tó位ê教會攏無要緊， koh平平是長老教會。
無久這三位青年就siāng-時tuì蘇格籣ê Glasgow (Kek-la̍h-su-to)城出發，坐siāng chiah 船， tī 1895年12月18日， tuì 安平港上陸。若想tio̍h 這三位，後來對咱台灣教會ê貢獻， 這日thang講是台灣教會史上 ê一個重要ê日子。

三位中間， 蘭醫生kap 梅牧師然後chiah去中部開拓中部 ê傳教 kap醫療傳道事業。今仔日所有tī台中中會內ê大部分教會kap彰化醫館就是in 二位 ê工作遺業。
Taⁿ 梅牧師tī 53 歲 ê時，因為過勞， 拍歹身體。 Hit時ê工作地點就是tī清水ê 大肚山地方，了後bē堪得koh tī-hia做工，就轉去故鄉Kek-la̍h-su-ko城ê 附近草地差不多kap清水大肚山邊beh siāng款ê所在。我去英國讀冊ê時， bat 專工去揣伊， kap伊生活8日久， hō͘我得tio̍h 終身bē-thang消滅ê印象。
Taⁿ 梅牧師tī大學時代， 逐擺 考試常常得tio̍h最好ê 成績來得tio̍h賞，也所得tio̍h ê 賞品到tī我去拜訪伊ê時， iáu-kú濟濟留 tī伊ê冊櫥內。伊toà台灣到53 歲， chiah 轉去祖國。
到hit-tia̍p伊擔當第一線 ê傳教工作，實在是無暝無日， 東奔西走，實在無機會thang研究溫習專門性質ê神學冊，總是到伊轉去了後，Kek-lah-su-ko大學， iáu知影伊ê學問真好，有請伊去講演，題目是神學siōng專門學術性質ê""基督ê目的"" (The purpose of Christ)。
這個講演是Kek-lan-su-ko大學ê Dr. Bruce 講座所舉辦ê，iā Bruce 講座就是teh紀念這位Bruce博士ê工作來設--ê，因為Bruce博士原本是新約學出名ê學者，因為伊ê 功績留tī新約學界濟濟攏有獨創性--ê，人數念伊ê 功績， chiah備辦一項基金 thang做請人來講演 ê路用。不過這個講座有兩項ê條件:一項，就是tio̍h有獨創性， m̄是拾人ê學說á sī 主張， koh一項，就是tio̍h將所講演 ê thang發行做冊。
這次梅牧師受請，所講，果然材料新鮮，真有獨創性，雖然kuí-nā十年無teh 從事研究， iáu-kú所講ê內容夠額thang hō͘來聽ê眾專門學者得tio̍h滿足，後來果然出版做一本冊thang利益學界。
梅牧師破病轉去了， 對台灣iáu-kú心心念念ài koh來；若tú-tio̍h身軀khah快活，就去買船單，準備出發beh koh來，總是連鞭koh因為病狀惡化，就koh 請 船票 緩期，甚至koh去退票；後來就koh 買票， koh 退票，親像án-ni kuí-nā 擺。到我去訪問伊ê時，伊ê 病體已經真軟弱惡化。牧師娘 tio̍h 替伊另外khòng糜 kap 菜到真爛，伊chiah ē-thang食。 Hit時伊是倒床兩三點鐘久，後來起床兩三點鐘久；有時因為胃艱苦半暝沿路嗽，沿路吐， 吐 ê聲真出力koh艱苦， hō͘我tī隔壁間半暝聽tio̍h，為伊流可憐kap 對 不住 ê目屎。伊卻m̄是bat討人情，總是bat講15 歲 tī大學年輕 ê時ē-thang giâ大-kho͘ 杉，總是我想-tio̍h 因為來台灣致到拍歹 身命到chiah-nih傷重，實在有禁bē-tiâu ê同情ê目屎。
我一世人只有一擺感覺-tio̍h親像toà tī天國ê幸福， 只一擺就是tī梅牧師ê厝kap伊相kap toà ê一下晡。 Hit時日光已經無強，伊ê厝ē-thang看tio̍h 文文無koân ê山，坐tī門口相kap 談論ê時， hō͘我有內心chhèng--出來ê歡喜幸福，使我聯想--tio̍h ""到有一日，若到天堂ê sî，hit-sî ê 幸福大概敢是親像這tia̍p。""因為梅牧師無koh樣是一個成聖ê 聖徒，所講所談珍貴ê教訓，夠額hō͘我生出歡喜ê感激，所以所感觸--tio̍h ê歡喜無koh樣是想像中ê天國。
親像án-ni，伊有好ê 學才， koh有尊貴ê使命感，而且有實在phoe-命ê傳教。 老境看伊受犧牲痛苦ê 病體， iáu-kú有崇高 ê思想心思thang感動我， bē免得hō͘我成做終身數念ê牧師。","1956 nî 11 goe̍h p.23-24
Goá só͘ siàu-liām ê Bo̍k-su
(Lâu Chú-an)
(Chit phiⁿ sī Lâu Chú-an Hāu-tiúⁿ ê hoê-kò͘-tâm, toā pō͘ hūn sī kì-chiá pit-kì ê , ū Moê Bo̍k-su chong-ko ê iā ū Lâu Sian-siⁿ ê lêng-lāi ê kám-siū-le̍k, só͘-í chiâⁿ-chò chit-phiⁿ chin suí ê kì-sū.)
Iok 60 nî chêng, ū chit ê chhut-miâ ê Soan-kàu-su Livingstone (Lí Un-su-tun), tī A-hu-lī-ka teh thoân-tō. Hit7-sî tī So͘-kek-lân ê kàu-hoē lāi, ū chin-chē chheng-liân kam-goān hiàn-sin beh chò soan-kàu-su. Che sī in-uī Livingstone tńg-lâi pún-kok. tuì kàu-hoē pò-kò i tī Hui-chiu thoân-kàu ê chōng-hóng, hō͘ che-chē lâng thiaⁿ liáu toā siū kám-tōng ê iân-kò͘.
Thiaⁿ kóng āu-lâi chò chin chhut-miâ ê Sèng-keng ha̍k-chiá James Moffat tng-sî iā ū beh chò soan-kàu-su. Chóng-sī i tī thé-keh kiám-cha ê sî bô thong-koè.
Siāng hit-sî ū saⁿ-uī chheng-liân, chiū-sī āu-lâi chò Tâi-oân Soan-kàu-su ê Lân I-seng, Moê Bo̍k-su kap Liâm Bo̍k-su, in lóng sī So͘-kek-lân lâng, iā ū chì-goān beh khì hái-goā thoân hok-in. Nā-sī tng-sî ài chò soan-kàu-su ê lâng chin-chē, So͘-kek-lân ê Tiúⁿ-ló Kàu-hoē bô kàu-gia̍h só͘-chāi thang chiap-la̍p in. Soan-tō-hoē chiū tuì in kóng, ""Siat-sú lín m̄-ài tán-hāu siuⁿ kú, lín ē-thang chò Eng-kok Tiúⁿ-ló Kàu-hoē só͘ phài ê soan-kàu-su khì goā-kok thoân-tō.""
Tng-sî lán Bó-hoē chiū-sī Eng-kok Tiúⁿ-ló Kàu-hoē khai-siat goā-kok thoân-tō bô goā-kú, ū só͘-chāi chhoē iáu-boē ū lâng thang khì chò.
Kiat-kio̍k chit saⁿ-lâng ū siūⁿ kóng, bo̍k-tek sī beh thoân-tō, bô-lūn sio̍k tó-uī ê kàu-hoē lóng bô iàu-kín, koh pêⁿ-pêⁿ sī Tiúⁿ-ló Kàu-hoē.
Bô kú chit saⁿ-uī chheng-liân chiū siāng-sî tuì So͘-kek-lân ê Glasgow (Kek-la̍h-su-to) siaⁿ chhut-hoat, chē siāng chiah chûn, tī 1895 nî 12 goe̍h 18 ji̍t, tuì An-pêng káng chiūⁿ-lio̍k. Nā siūⁿ-tio̍h chit saⁿ-uī, āu-lâi tuì lán Tâi-oân kàu-hoē ê kòng-hiàn, chit-ji̍t thang kóng sī Tâi-oân kàu-hoē sú siōng ê chi̍t ê tiōng-iàu ê ji̍t-chí.

Saⁿ-uī tiong-kan, Lân I-seng kap Moê Bo̍k-su jiân-āu chiah khì tiong-pō͘ khai-thok tiong-pō͘ ê thoân-kàu kap i-liâu thoân-tō sū-gia̍p. Kin-á-ji̍t só͘ ū tī Tâi-tiong Tiong-hoē lāi ê toā-pō͘-hūn kàu-hoē kap Chiong-hoà I-koán chiū-sī in jī-uī ê kang-chok uî-gia̍p.
Taⁿ Moê Bo̍k-su tī 53 hoè ê sî, in-uī koè lô, phah-pháiⁿ sin-thé. Hit-sî ê kang-chok tē-tiám chiū-sī tī Chheng-chuí ê Toa-tō͘ soaⁿ tē-hng, Liáu-āu bē kham-tit koh tī-hia chò kang, chiū tńg-khì kò͘-hiong Kek-la̍h-su-ko siâⁿ ê hū-kīn chháu-tē chha-put-to kap Chheng-chuí Toā-tō͘ soaⁿ-piⁿ beh siāng-khoán ê só͘-chāi. Goá khì Eng-kok tha̍k-chheh ê sî, bat choan-kang khì chhoē i , kap i seng-oa̍h 8 ji̍t kú, hō͘ goá tit-tio̍h chiong-sin bē-thang siau-bia̍t ê ìn-siōng.
Taⁿ Moê Bo̍k-su tī tāi-ha̍k sî-tāi, ta̍k-pái khó-chhì siông-siông tit-tio̍h choè-hó ê sêng-chek lâi tit-tio̍h siúⁿ, iā só͘ tit-tio̍h ê siúⁿ-phín kàu tī goá khì pài-hóng i ê sî, iáu-kú chē-chē lâu tī i ê chheh-tû lāi. I toà Tâi-oân kàu 53 hoè, chiah tńg-khì chó͘-kok.
Kàu hit-tia̍p i tam-tng tē-it soàⁿ ê thoân-kàu kang-chok, si̍t-chāi sī bô-mê bô-ji̍t, tong-phun se-cháu, si̍t-chāi bô ki-hoē thang gián-kiù un-si̍p choan-bûn sèng-chit ê Sîn-ha̍k chheh, chóng-sī kàu i tńg-khì liáu-āu, Kek-lah-su-ko Tāi-ha̍k, iáu chai-iáⁿ i ê ha̍k-būn chin hó, ū chhiáⁿ i khì káng-ián, tê-ba̍k sī Sîn-ha̍k siōng choân-bûn ha̍k-su̍t sèng-chit ê ""Ki-tok ê bo̍k-tek"" (The purpose of Christ).
Chit ê káng-ián sī Kek-lan-su-ko Tāi-ha̍k ê Dr. Bruce káng-chō só͘ kú-pān ê, iā Bruce káng-chō chiū-sī teh kì-liām chit-uī Bruce Phok-sū ê kang-chok lâi siat--ê, in-uī Bruce Phok-sū goân-pún sī Sin-iok-ha̍k chhut-miâ ê ha̍k-chiá, in-uī i ê kong-chek lâu tī Sin-iok ha̍k-kài chē-chē lóng ū to̍k-chhòng-sèng--ê, lâng siàu-liām i ê kong-chek, chiah pī-pān chi̍t-hāng ki-kim thang chò chhiáⁿ lâng lâi káng-ián ê lō͘-ēng. Put-kò chit ê káng-chō ū nn̄g-hāng ê tiâu-kiāⁿ: Chi̍t hāng, chiū-sī tio̍h ū to̍k-chhòng-sèng, m̄-sī khioh lâng ê ha̍k-soat ásī chú-tiuⁿ; koh chi̍t hāng, chiū-sī tio̍h chiong só͘ káng-ián ê thang hoat-hêng chò chheh.
Chit chhù Moê Bo̍k-su siū chhiáⁿ, só͘ káng, kó-jiân chhâi-liāu sin-sian, chin ū to̍k-chhòng-sèng, sui-jiân kuí-nā cha̍p-nî bô teh chiông-sū gián-kiù, iáu-kú só͘ kóng ê lāi-iông kàu-gia̍h thang hō͘ lâi thiaⁿ ê chèng choan-bûn ha̍k-chiá tit-tio̍h boán-chiok, āu-lâi kó-jiân chhut-pán chò chi̍t-pún chheh thang lī-ek ha̍k-kài.
Moê Bo̍k-su phoà-pēⁿ tńg-khì liáu, tuì Tâi-oân iáu-kú sim-sim liam-liām ài koh lâi; nā tú-tio̍h sin-khu khah khoàⁿ-oa̍h, chiū khì bé chûn-toaⁿ, chún-pī chhut-hoat beh koh lâi, chóng-sī liâm-piⁿ koh in-uī pēⁿ-chōng ok-hoà, chiū koh chhéng chûn-phiò oān-kî, sīm-chì koh khì thè-phiò; āu-lâi chiū koh bé phiò, koh thè-phiò,chhin-chhiūⁿ án-ni kuí-nā pái. Kàu goá khì hóng-būn i ê sî, i ê pēⁿ-thé í-keng chin loán-jio̍k ok-hoà. Bo̍k-su-niû tio̍h thè i lēng-goā khòng-moê kap chhài kàu chin noā, i chiah ē-thang chia̍h. Hit-sî i sī tó-chhn̂g nn̄g, saⁿ tiám-cheng kú, āu-lâi khí-chn̂g nn̄g, saⁿ tiám-cheng kú; ū-sî in-uī uī kan-khó͘ poàⁿ-mê iân-lō͘ sàu, iân-lō͘ thò͘, thò͘ ê siaⁿ chin chhut-la̍t koh kan-khó͘, hō͘ goá tī keh-piah keng poàⁿ-mê thiaⁿ-tio̍h, uī i lâu khó-lîn kap tuì put-chū ê ba̍k-sái. I khiok m̄-sī bat thó jîn-chêng, chóng-sī bat kóng 15 hoè tī tāi-ha̍k lâin-chheng ê sî ē-thang giâ toā-kho͘ sam, chóng-sī goá siūⁿ-tio̍hin-uī lâi Tâi-oân tì-kàu phah-pháiⁿ sin-miā kàu chiah-nih siong-tiōng, si̍t-chāi ū kìm bē-tiâu ê tông-chêng ê ba̍k-sái.
Goá chi̍t-sì-lâng chí-ū chi̍t-pái kám-kak-tio̍h chhin-chhiūⁿ toà tī thian-kok ê hēng-hok, chí chi̍t-pái chiū-sī tī Moê Bo̍k-su ê chhù kap I saⁿ-kap toà ê chi̍t ē-po͘. Hit-sî ji̍t-kng í-keng bô kiông, I ê chhù ē-thang khoàⁿ-tio̍h bûn-bûn bô koân ê soaⁿ, chē tī mn̂g-kháu saⁿ-kap tām-lūn ê sî, hō͘ goá ū lāi-sim chhèng--chhut-lâi ê hoaⁿ-hí hēng-hok, sù goá liân-sióng--tio̍h ""Kàu ū chi̍t-ji̍t, nā kàu thiàn káⁿ-sī chhin-chhiūⁿ chit-tia̍p."" In-uī Moê Bo̍k-su bô koh-iūⁿ sī chi̍t ê chiâⁿ-sèng ê kàu-hùn, kàu-gia̍h hō͘ goá siⁿ-chhut hoaⁿ-hí ê kám-kek, só͘-í só͘ kám-chhiok--tio̍h ê hoaⁿ-hí bô koh-iūⁿ sī sióng-siōng-tiong ê Thian-kok.
Chhin-chhiūⁿ án-ni, I ū hó ê ha̍k-châi, koh ū chun-kuì ê sù-bēng-kám, jî-chhiáⁿ ū si̍t-chāi phoe-miā ê thoân-kàu. Ló-kéng khoàⁿ I siū hi-seng thòng-khó͘ ê pēⁿ-thé, iáu-kú ū chong-ko ê su-sióng sim-su thang kám-tōng goá, bē bián-tit hō͘ goá chiâⁿ-chò chiong-sin siàu-liām ê Bo̍k-su.",http://pojbh.lib.ntnu.edu.tw/script/artical-12507.htm,decode error
"信仰偉人Muî Joê-liâm牧師
(許水露)
有看見ê世界ê 背後，有無看見無限ê靈界 tī-teh；人ê 命有連接 tī無看見 ê靈界來受造。所以人ê一生tiàm tī 這個變化無常 ê世界ē得tio̍h真ê平安kap永遠ê勝利；就是tuì信仰。聖保羅講：""設使無信，就bē-ē hō͘上帝歡喜(希伯來11:6)。"" Muî Joê-liâm牧師ê 一生涯確實有得tio̍h上帝ê歡喜；上帝有聽伊ê祈禱， 逐擺有補足伊ê欠缺。伊ê一生thang 分做5項:
1. Tuì出世到悔改(重生)(1805-1825)。
1)伊ê出世: Tī A.D. 1805年9月27日出世 tī德國ê Khap-lú-su-to͘(Haruberstart)。伊ê老父是國產局 ê 租稅 徵集人。
2)伊ê少年時代:父母是平常人，無熱心tī宗教。所以伊tī少年時代lim酒，跋-kiáu，偷the̍h，放蕩，交陪歹朋友，父母 boē曉感化伊，變做不良少年。
3)伊ê悔改:有一日上帝親近伊，來阻止伊落地獄ê腳步。 Tī拜6暗朋友chhoā伊去赴祈禱會 kap 查經會。 Hit暗伊看tio̍h 逐人跪落tī上帝ê面前虔誠祈禱，心受大感動。 Tuì án-ni 180 度 ê轉向來歸倚上帝。 Hit時伊21 歲，懺悔，認罪，得tio̍h 重頭生。 Tuì 約翰 3:16節得tio̍h大感激。
2. Tuì 悔改到事業開始(1825-1835)。
1)伊tú-tio̍h大反對。 重頭生了後， tú-tio̍h家族ê人，朋友大反對。總是伊暝日迫切祈禱，讀聖經，深信上帝，萬事交託主，來得tio̍h大得勝。
2)伊受德國ê大學教育。伊悔改了熱心追求真理kap 大專教育，就入tī德國ê大學讀冊，也有讀神學院。
3)去英國傳道。為tio̍h beh傳道理hō͘ tiàm tī英國ê猶太人，伊就tī 1829年8月19日到英國ê 倫敦城。伊做Lé-phûn ê Nāi-má-su教會ê牧師(Debon's Ninemars Church)。後來歸化英國，做英國籍 ê人。
3.出發到傳道旅行(1835-1875)。
1)伊為tio̍h beh講傳福音，伊就設立(1)日間學校。 (2)主日學。 (3)大人學校。
2)伊將聖冊分hō͘ in。
3)Tī主ê葡萄園做工ê人，攏根據聖經，只有求主幫贊，無求人援助。
4) Tī 1835年1月kap兩個宣教師到德國去傳道旅行。
5) Tī 1835年11月20日受上帝ê神感化，決意beh 創設孤兒院。
6) 創設孤兒院。 1836年11月28日， tī Put-lí-su-to͘(Pristol) ê Ui-lú-sun 創設孤兒院。 以後到1866年5月，攏共開 20,000 鎊建築5 間孤兒院， 收容2,000 goā名ê孤兒。一切ê建築費 kap孤兒院 ê經費，維持費，攏是對伊熱心祈禱，上帝感動人來獻ê。
4.傳道旅行到soah-boé(1875-1892)。
1)伊tī 1875年3月26日出發去世界濟濟國傳道旅行。
2) Tuì 1875年10月14日到1892年，就是對伊70-87 歲，共17年久， 12 擺出外去英國，德國，美國，印度，中國，日本，瑞西，羅馬，耶路撒冷......等， 42 國傳道旅行，行100,000 māi ê路程。
3) 聽眾總共有300 goā萬人。 Tī日本感動石井十次設孤兒院。
4)伊ê教徒。親像Su-pò͘-chin(Spurgeon) ê大能力，親像Bú-tì(Dwight Lyman Moody A.D. 1837-1899) ê熱誠，感動真濟人來得救。
5.傳道旅行ê soah-boé到別式(1892-1898)。
1) 1892年5月26日kap 1893-1896年，孤兒院有tú-tio̍h真大ê欠缺，經濟真困難，伊迫切祈禱上帝，上帝就賞賜in夠額。
2) 1894年1月16日，失落後-chhoā ê婦人人，心傷悲，變做老孤單。總是伊將萬事交託上帝。
3)伊ê講道。伊到90 歲 iàu真勇， 智力無變，只有心臟無力。伊到死逐禮拜日攏tī教會講道理。
4)伊ê 別式。最後ê講道就是tī 1898年3月9日，讀以賽亞 6章，約翰12:37-41，用""以賽亞ê異象""做題講道。拜一參加祈禱會，拜二為tio̍h孤兒院 ê事真無閒，拜三感覺khah siān，拜三暗tī第三個孤兒院做祈禱會 ê主理，祈禱會 soah kā大家請安講：""大家安眠，大家再見。""隔早起拜四透早， 煮食ê phâng 燒牛奶beh hō͘伊食，叫無應，門sak bē入，強強sak入去， chiah看tio̍h。上帝盡忠ê僕人Muî Joê-liâm牧師享壽93 歲，安然離開世間，入tī上帝榮光疼囝 ê國，得永活ê安歇。 Hit時1898年3月11日。
5)伊ê 葬式， 1898年3月13日，告別式ê時， 2,000名ê孤兒kap職員，會友圍tī 靈柩邊teh哭，大家流 m̄甘ê目屎。 Hit日Put-lí-su-to͘(Pristol) ê 市民全部休業，攏來參加伊ê 葬式。
伊ê一生廉潔， 勤勞，絕對信靠上帝， 重祈禱， 愛讀聖經，做世界孤兒院 ê老父。","1956 nî 12 goe̍h p.11-13
Sìn-gióng uí-jîn Muî Joê-liâm Bo̍k-su
(khó͘ Chuí-lō͘)
Ū khoàⁿ-kìⁿ ê sè-kài ê poè-āu, ū bô khoàⁿ-kìⁿ bû-hān ê lêng-kài tī-teh; lâng ê miā ū liân-chiap tī bô khoàⁿ-kì ê lêng-kài lâi siū chō. Só͘-í lâng ê it-seng tiàm tī chit ê piàn-hoà bû-siông ê sè-kài ē tit-tio̍h chin ê pêng-an kap éng-oán ê sèng-lī; chiū-sī tuì sìn-gióng. Sèng Pó-lô kóng, ""Siat-sú bô sìn, chiū bē -ē hō͘ Siōng-tè hoaⁿ-hí(Hi-pek-lâi 11:6)."" Muî Joê-liâm Bo̍k-su ê it-seng-gâi khak-si̍t ū tit-tio̍h Siōng-tè ê hoaⁿ-hí; Siōng-tè ū thiaⁿ I ê kî-tó, ta̍k pái ū pó͘-chiok I ê khiàm-khoeh. I ê it-seng thang hun chò 5 hāng:
1. Tuì chhut-sì kàu hoé-kái(重生)(1805-1825).
1) I ê chhut-sì: Tī A.D. 1805 nî 9 goe̍h 27 ji̍t chhut-sì tī Tek-kok ê Khap-lú-su-to͘(Haruberstart). I ê lāu-pē sī Kok-sán-kio̍k ê cho͘-soè teng-chi̍p-jîn.
2) I ê siàu-liân sî-tāi: Pē-bó sī pêng-siông lâng, bô jia̍t-sim tī chong-kàu. Só͘-í I tī siàu-liân sî-tāi lim chiú, poa̍h-kiáu, thau-the̍h, hòng-tōng, kau-poê pháiⁿ pêng-iú, Pē-bó bē-hiáu kám-hoà I, pìⁿ-chò put-liông siàu-liân.
3) I ê hoé-kái: Ū chi̍t ji̍t Siōng-tè chhin-kīn I, lâi chó͘-chí I lo̍h tē-ge̍k ê kha-pō͘. Tī pài 6 àm pêng-iú chhoā I khì hù kî-tó-hoē kap cha-keng-hoē. Hit àm I khoàⁿ-tio̍h ta̍k lâng kuī-lo̍h tī Siōng-tè ê bīn-chêng khiân-sêng kî-tó, sim siū toā kám-tōng. Tuì án-ni 180 tō͘ ê choán-hiòng lâi kui-oá Siōng-tè. Hit sî I 21 hoè, chhàm-hoé, jīn-choē , tit-tio̍h têng-thâu-seⁿ. Tuì lok-hān 3:16 chat tit-tio̍h toā kám-kek.
2. Tuì hoé-kái kàu sū-gia̍p khai-sí(1825-1835).
1) I tú-tio̍h toā hoán-tuì. Têng-thâu-seⁿ liáu-āu, tú-tio̍h ka-cho̍k ê lâng, pêng-iú toā hoán-tuì. Chóng-sī I mê-ji̍t pek-chhiat kî-tó, tha̍k Sèng-keng, chhim-sìn Siōng-tè, bān-sū kau-thok Chú, lâi tit-tio̍h toā tek-sèng.
2) I siū Tek-kok ê tāi-ha̍k kàu-io̍k. I hoé-kái liáu jia̍t-sim tui-kiû chin-lí kap tāi-choan kàu-io̍k, chiū ji̍p tī Tek-kok ê tāi-ha̍k tha̍k chheh, iā ū tha̍k Sîn-ha̍k-īⁿ.
3) Khì Eng-kok thoân-tō. uī-tio̍h beh thoân tō-lí hō͘ tiàm tī Eng-kok ê Iû-thài lâng, I chiū tī 1829 nî 8 goe̍h 19 ji̍t kàu Eng-kok ê Lûn-tun siâⁿ. I chò Lé-phûn ê Nāi-má-su kàu-hoē ê bo̍k-su(Debon's Ninemars Church). āu-lâi kui-hoà Eng-kok, chò Eng-kok che̍k ê lâng.
3. Chhut-hoat kàu thoân-tō lú-hêng(1835-1875).
1) I uī-tio̍h beh kóng-thoân hok-im, I chiū siat-li̍p (1) Ji̍t-kan ha̍k-hāu. (2) Chú-ji̍t-o̍h. (3) Toā-lâng ha̍k-hāu.
2) I chiong Sèng-chheh pun hō͘ in.
3)Tī Chú ê phû-tô-hn̂g chò kang ê lâng, lóng kun-kù Sèng-keng, chí-ū kiû Chú pang-chān, bô kiû lâng oān-chō͘.
4) Tī 1835 nî 1 goe̍h kap nn̄g ê soan-kàu-su kàu Tek-kok khì thoân-tō lú-hêng.
5) Tī 1835 nî 11 goe̍h 20 ji̍t siū Siōng-tè ê Sîn kám-hoà, koat-ì beh chhòng-siat ko͘-jî-īⁿ.
6) Chhòng-siat ko͘-jî-īⁿ. 1836 nî 11 goe̍h 28 ji̍t, tī Put-lí-su-to͘(Pristol) ê Ui-lú-sun chhòng-siat ko͘-jî-īⁿ. Í-āu kàu 1866 nî 5 goe̍h, lóng kiōng khai 20,000 pōng kiàn-tiok 5 keng ko͘-jî-īⁿ, siu-iông 2,000 goā miâ ê ko͘-jî. It-chhè ê kiàn-tiok huì kap ko͘-jî-īⁿ ê keng-huì, î-chhî huì, lóng sī tuì I jia̍t-sim kî-tó, Siōng-tè kám-tōng lâng lâi hiàn ê.
4. Thoân-tō lú-hêng kàu soah-boé(1875-1892).
1) I tī 1875 nî 3 goe̍h 26 ji̍t chhut-hoat khì sè-kài chē-chē kok thoân-tō lú-hêng.
2) Tuì 1875 nî 10 goe̍h 14 ji̍t kàu 1892 nî, chiū-sī tuì I 70-87 hoè, kiōng 17 nî kú, 12 pái chhut-goā khì Eng-kok, Tek-kok, Bí-kok, ìn-tō͘, Tiong-kok, Ji̍t-pún, Suī-se, Lô-má, Iâ-lō͘-sat-léng......téng, 42 kok thoân-tō lú-hêng, kiâⁿ 100,000 māi ê lō͘-thêng.
3) Thèng-chiòng chóng-kiōng ū 300 goā bān lâng. Tī Ji̍t-pún kám-tōng 石井十次 siat ko͘-jî-īⁿ.
4) I ê káu-tō. Chhin-chhiūⁿ Su-pò͘-chin(Spurgeon) ê toā lêng-le̍k, chhin-chhiūⁿ Bú-tì(Dwight Lyman Moody A.D. 1837-1899) ê jia̍t-sêng, kám-tōng chin-chē lâng lâi tit-kiù.
5. Thoân-tō lú-hêng ê soah-boé kàu pia̍t-sè(1892-1898).
1) 1892 nî 5 goe̍h 26 ji̍t kap 1893-1896 nî, ko͘-jî-īⁿ ū tú-tio̍h chin toā ê khiàm-khoeh, keng-chè chin khùn-lân, i pek-chhiat kî-tó Siōng-tè, Siōng-tè chiū siúⁿ-sù in kàu-gia̍h.
2) 1894 nî 1 goe̍h 16 ji̍t, sit-lo̍h āu-chhoā ê hū-jîn-lâng, sim siong-pi, pìⁿ chò lāu ko͘-toaⁿ. Chóng-sī i chiong bān-sū kau-thok Siōng-tè.
3) I ê káng-tō. Ikàu 90 hoè iàu chin ióng, tì-le̍k bô piàn, chí-ū sim-chōng bô la̍t. I kàu sí ta̍k lé-pài-ji̍t lóng tī kàu-hoē kóng tō-lí.
4) I ê pia̍t-sè. Choè-āu ê káng-tō chiū-sī tī 1898 nî 3 goe̍h 9 ji̍t, tha̍k Ì-sài-a 6 chiuⁿ, Iok-hān 12:37-41, ēng ""Í-sài-a ê īⁿ-siōng"" chò tê káng-tō. Pài-it chham-ka kî-tó-hoē, pài-jī uī-tio̍h ko͘-jî-īⁿ ê sū chin bô êng, pài-saⁿ kám-kak khah siān, pài-saⁿ àm tī tē 3 ê ko͘-jî-īⁿ chò kî-tó-hoē ê chú-lí, kî-tó-hoē soah kā tāi-ke chhéng-an kóng, ""Tāi-ke an-bîn, tāi-ke chài-chián."" Keh chá-khí pài 4 thàu-chá, chú-chia̍h ê phâng sio gû-leng beh hō͘ i chiah, kiò bô ìn, mn̂g sak bē ji̍p, kiông-kiông sak ji̍p-khì, chiah khoàⁿ-tio̍h. Siōng-tè chīn-tiong ê po̍k-jîn Muî Joê-liâm Bo̍k-su hióng-siū 93 hoè, an-jiân lī-khui sè-kan, ji̍p tī Siōng-tè êng-kng thiàⁿ kiáⁿ ê kok, tit éng-oa̍h ê an-hioh. Hit sî 1898 nî 3 goe̍h 11 ji̍t.
5)I ê chòng-sek, 1898 nî 3 goe̍h 13 ji̍t, kò-pia̍t-sek ê sî, 2,000 miâ ê ko͘-jî kap chit-oân, hoē-iú uî tī lêng-khū piⁿ teh khàu, tāi-ke lâu m̄-kam ê ba̍k-sái. Hit ji̍t Put-lí-su-to͘(Pristol) ê chhī-bîn choân-pō͘ hiu-gia̍p, lóng lâi chham-ka i ê chòng-sek.
I ê it-seng liâm-kiat, khîn-lô, choa̍t-tuì sìn-khò Siōng-tè, tiōng kî-tó, ài tha̍k Sèng-keng, chò sè-kài ko͘-jî-īⁿ ê lāu-pē.",http://pojbh.lib.ntnu.edu.tw/script/artical-12509.htm,decode error
"  O͘-te̍k-su以撒，(Isaac Watts 1674-1748)
楊士養
1958年7月835期 5
  佇50首聖詩的第5面佮第 19面是O͘-te̍k-su以撒所做的詩。
第 5面：我心仰望十字寶架。
第 19面：見若日光所照的位。
「英國聖詩之父」-人稱呼O͘-te̍k-su以撒做「英國聖詩的父」，毋是代先用英文寫詩，是因為伊所做的詩真濟，影響真大；以前的人攏不及著伊。佇17佮18世紀教會無活氣，禮拜無熱情。到O͘-te̍k-su以撒的聖詩通行，就閣再振起禮拜的精神，確定聖詩佇禮拜是真要緊的地位。所以人才稱伊做「英國聖詩的老爸。」
O͘-te̍k-su以撒佇1674年出世佇英國的 So͘thampton。自細漢就真聰明，5 歲就捌拉丁文，9 歲就捌希臘文，11歲就捌法文，13歲寫希伯來文。照人講伊7歲就學做詩。當時有人欲出錢予伊去牛津大學讀冊，後來通做國教的牧師。總是O͘-te̍k-su堅決拒絕，家己去倫敦入一間獨立教會的神學院。
伊18 歲的時猶佇倫敦讀冊，夏天歇睏倒去本鄉，參加禮拜講，「遮所吟的詩實在真惱。」彼時伊的老爸應伊講，「若毋好，請你這个青年寫寡好的來予阮吟。」伊接著這款的挑戰就用啟示錄5，6，8，9-12 的經文做題的寫一首「呵咾受thâi羊羔新的詩。」後下禮拜日伊題出來，會友真愛吟，要求伊著閣寫。以後差不多每禮拜伊攏寫一首新的詩，到伊22 歲的時已經寫100外首。佇咱50首的第5面「我心仰望十字寶架」這首是伊偉大的作品。
1696年伊22 歲，因為身體厚破病，袂通繼續讀冊。人請伊去做家庭教師。教冊以外，寫詩也教 in道理。閣也常常受請去幫贊教會的工。1698年伊24 歲，頭擺上台講道，人真愛聽。過兩年就正式設立伊做牧師。雖然因為身體厚破病，工作袂通繼續，總是做詩的事攏無停歇。1705年因為朋友的請求就出版第一部 的詩集。經過兩年將以前所寫的集做伙出版《聖歌集》 3大本。1713年舊病閣再發，伊的朋友Sir Thomas Albany請伊到in兜靜養。原本預定欲蹛一禮拜，無拍算soà蹛 36年久。主人佮人客真好感情，大家攏感覺36年傷短。O͘-te̍k-su以撒一生厚破病，身體真lám。總是伊若小可較爽快就上台講道。伊的身軀矮勢，頭額低低，顴骨 thóng-thóng，總是聲音響亮。所講的道理有力，會感動人的心。有一擺一个人看伊的身軀遐 sán，看毋上目，就冷笑講，「彼个矮人是O͘-te̍k-su博士是毋？」O͘-te̍k-su聽見就隨時toè喙做詩應講，
「我若koâin到會拄天，
閣用手掠量大海。
思想心靈斷一切，
毋通分別人koâin低」。
伊一生獨身無chhoā，專心致意寫作。1728年愛登堡大學送伊神學博士的學位。1748年死，享壽75 歲。","O͘-te̍k-su Í-sat,(Isaac Watts 1674-1748)
Iûⁿ Sū-ióng
1958年7月835期 5
  Tī 50 siú Sèng-si ê tē 5 bīn kap tē 19 bīn sī O͘-te̍k-su Í-sat só͘ choè ê si.
Tē 5 bīn : Goá sim gióng-bōng Si̍p-jī pó-kè.
Tē 19 bīn: Kìⁿ-nā ji̍t-kng só͘ chiò ê uī.
""英國聖詩之父""-Lâng chheng-ho͘ O͘-te̍k-su Í-sat choè ""Eng-kok Sèng-si ê Pē"", m̄-sī tāi-seng ēng Eng-bûn siá si, sī in-uī i só͘ choè ê si chin choē, éng-hióng chin toā; í-chêng ê lâng lóng put-ki̍p tio̍h i .Tī 17 kap 18 sè-kí kàu-hoē bô oa̍h-khì, lé-pài bô jia̍t-chêng. Kàu O͘-te̍k-su Í-sat ê Sèng-si thong-hêng, chiū koh-chài chín-khí lé-pài ê cheng-sîn,khak-tēng sèng-si tī lé-pài sī chin iàu-kín ê tē-uī. Só͘-í lâng chiah chheng i choè ""Eng-kok Sèng-si ê lāu-pē.""
O͘-te̍k-su Í-sat tī 1674 nî chhut-sì tī Eng-kok ê So͘thampton. Chū sè-hàn chiū chin chhong-bêng, 5 hoè chiū bat Lia̍p-ting-bûn, 9 hoè chiū bat Hi-lia̍p-bûn, 11 hoè chiū bat Hoat-bûn, 13 hoè siá Hi-pek-lâi-bûn. Chiàu lâng kóng i 7 hoè chiū o̍h choè si. Tong-sî ū lâng beh chhut-chîⁿ hō͘ i khì Giû-tin Tāi-ha̍k tha̍k-chheh, āu-lâi thang choè Kok-kàu ê bo̍k-su. Chóng-sī O͘-te̍k-su kian-koat kù-choa̍t, ka-kī khì Lûn-tun ji̍p chi̍t keng to̍k-li̍p kàu-hoē ê Sîn-ha̍k-īⁿ.
I 18 hoè ê sî iáu tī Lûn-tun tha̍k-chheh, hē-thiⁿ hioh-khùn tò-khì pún-hiuⁿ, chham-ka lé-pài kóng, ""Chia só͘ gîm ê si si̍t-chāi chin ló͘."" Hit-sî i ê lāu-pē ìn i kóng, "" Nā m̄ hó, chhiáⁿ lí chit ê chheng-liân siá koá hó ê lâi hō͘ goán gîm. "" I chiap tio̍h chit khoán ê thiau-chiàn chiū ēng Khé-sī-lio̍k 5,6,8,9-12 ê keng-bûn choè tê siá chi̍t siú ""O-ló siū thâi Iûⁿ-ko sin ê si."" āu ē lé-pài-ji̍t i the̍h chhut-lâi, hoē-iú chin ài gîm , iau-kiû i tio̍h koh siá . Í-āu chha-put-to muí lé-pài i lóng siá chi̍t siú sin ê si, kàu i 22 hoè ê sî í-keng siá 100 goā siú. Tī lán 50 siú ê tē 5 bīn ""Goá sim gióng-bōng Si̍p-jī pó-kè"" Chit siú sī i uí-tāi ê chok-phín.
1696 nî i 22 hoè, in-uī sin-thé kāu phoà-pīⁿ, boē thang kè-sio̍k tha̍k-chheh. Lâng chhiáⁿ i khì choè ka-têng kàu-su. Kà chheh í-goā, siá si iā kà in tō-lí. Koh iā siông-siông siū chhiáⁿ khì pang-chān kàu-hoē ê kang. 1698 nî i 24 hoè, thâu pái chiūⁿ tâi káng-tō, lâng chin ài thiaⁿ. Kè nn̄g nî chiū chèng-sek siat-li̍p i choè bo̍k-su. Sui-jiân in-uī sin-thé kāu phoà-pīⁿ, kang-chok boē thang kè-sio̍k, chóng-sī choè si ê sū lóng bô thêng-hioh. 1705 nî in-uī pêng-iú ê chhéng-kiû chiū chhut-pán tē it pō͘ ê si-chip. Keng-kè nn̄g nî chiong í-chêng só͘ siá ê chi̍p chò-hoé chhut-pán ‘Sèng-koa-chi̍p' 3 toā pún. 1713 nî kū pīⁿ koh-chài hoat, i ê pêng-iú Sir Thomas Albany chhiáⁿ i kàu in tau chēng-ióng. Goân-pún ū-tēng beh toà chi̍t lé-pài, bô phah-sǹg soà toà 36 nî kú. Chú-lâng kap lâng-kheh chin hó kám-chêng, tāi-ke lóng kám-kak 36 nî siuⁿ té. O͘-te̍k-su Í-sat it-seng kāu phoà-pīⁿ, sin-thé chin lám. Chóng-sī i nā sió-khoá khah sóng-khoài chiū chiūⁿ tâi káng-tō. I ê seng-khu é-sè, thâu-hia̍h kē-kē, koàn-kut thóng-thóng, chóng-sī siaⁿ-im hiáng-liāng. Só͘ kóng ê tō-lí ū la̍t, oē kám-tōng lâng ê sim. Ū chi̍t pái chi̍t ê lâng khoàⁿ i ê seng-khu hiah sán, khoàⁿ m̄ chiūⁿ-ba̍k, chiū léng-chhiò kóng, ""Hit ê é-lâng sī O͘-te̍k-su Phok-sū sī m̄?"" O͘-te̍k-su thiaⁿ-kìⁿ chiū sui-sî toè chhuì chò si ìn kóng,
""Goá nā koân kàu oē tú thiⁿ,
Koh ēng chhiú-lia̍h niû toā hái.
Su-siúⁿ sim-lêng toàn it-chhè,
M̄-thang hun-pia̍t lâng koân-kē"".
I it-seng to̍k-sin bô chhoā, choan-sim tì-ì siá-chok. 1728 nî ài-têng-pó Tāi-ha̍k sàng i Sîn-ha̍k Phok-sū ê ha̍k-uī. 1748 nî sí, hióng-siū 75 hoè.",http://pojbh.lib.ntnu.edu.tw/script/artical-8749.htm,decode error
"信仰偉人林肯大統領
Abraham Lincoln (A. D. 1809-1865)
Khó͘ Chuí-lō͘
1959年7月847期 p.13-14
1.伊的出世佮父母。
伊佇主後1809年出世佇美國的Kiàn-ta̍t-ki州（Kentucky）的Hā-tiān郡（Hadin），極偏僻的草地。伊的老父名叫多馬林肯（Thomas Lincoln）是一个樸實散鄉的作穡人。伊的生母名叫Lân-chí Hán-su，真熱心的女信徒。亞伯拉罕林肯細漢的時，就教伊道理，讀聖經，做禮拜，讀天路歷程佮其餘的宗教冊予伊聽。也紲教伊著讀，著祈禱。親像聖保羅講，毋通放拺聚會（希伯來10:25）。著大家相眷顧，來激起仁愛佮行好（希伯來 10:24）。這句話來成做林肯奴隸解放的動機。感謝主有好閣熱心的老母，才會做就偉大信仰的偉人。
2.伊的少年時代。
1)伊幼年的時生母過身。
伊的生母欲過身的時有將一本聖經佮天路歷程留予林肯，共伊講，「所疼的囝亞伯拉罕林肯，你著乖乖聽阿pa的教示，兄弟著和好，著日日讀這本聖經佮天路歷程，著祈禱，才會得著上主的祝福，才會做偉大的人物。阿母代先你去天父遐，你毋免煩惱，別日欲佇天裡相見。」林肯一生將遮的話刻佇心裡，照老母的遺言來行。
(2)伊10歲的時老母死，留伊佮12歲的撒拉佮一个表兄Teng-ni-su Hán-khek-sū（Deⁿis Hanks），佮老父，真無聊。踮佇草地山間teh生活。
3)為著家庭散chiah，只有讀11個月的小學。
4)1819年11月，伊的老父閣娶一个老母閣兩个查某囡仔佮一个查甫囝來。後母也kah真濟ke-si物件來。對按呢in的家庭有較好過，較燒lō。
5)後母名叫撒拉Pō͘-sū（Bush），真熱心信主，真gâu的婦jîn人，gâu治家教囝，無偏愛。
6)後母真gâu同情林肯，真疼伊，看伊teh讀聖經佮天路歷程伊真歡喜，常常獎勵伊，替伊祈禱。有好的生母也有好的後母，實在林肯，Teng-nî-sū，撒拉3个孤兒真受安，真快樂。
3.伊的青年時代。
1)伊21歲受倩去隔壁莊個工，所趁的錢老父攏共伊提去用。伊無錢通讀冊，也無通買冊，著苦學讀冊。
2)伊有堅定的志氣，有正直，有手腕，有謙卑，有疼心，有勇敢硬氣，逐人尊敬伊。
3)佇1830年，in全家搬來I-lē-lo̍k-su（Illinois）的Tek-ka-thû（Decatur）城裡蹛。伊就離開老父的家去別位趁食。
4.伊家已有積錢買土地做自耕農。
4.伊立志做政治家。
1)伊兩擺到新O-lū-an（New Oreluan），看著奴才買賣伊的心真艱苦。伊立志求上帝幫贊伊，有一日會通救遮的烏面人，廢止奴隸制度。
2)後來伊佇新Sa-lé-him（New Salem）佮朋友公家做生理。
3)後來做郵便局長，也做測量師。
4)苦學考律師。得著上主的施恩有合格律師。
5)伊佇1834年佇スブリングフイールド開業律師。
6)彼時伊極力主張奴隸廢止論。得著大家的稱讚，得保守黨的推薦競選做議員。對按呢伊做出名的政治家，大家尊敬伊。
7)伊一任的議員做了欲辭的時，人毋予伊辭，閣當選第二任的議員的時，名聲真tháu，就娶jîn人。
5.伊當選美國第17代的大統領。
1)彼時イリノイ選出的議員ダグラス主張奴隸存置論。亞伯拉罕林肯議員主張奴隸廢止論。對按呢起摩擦。
2)對按呢林肯組織共和黨來抵抗ユニオン參加諸州的奴隸存置制度。
3)林肯做共和黨的指導者（領袖）佇1858年佮反對者ダグラス鬥爭。林肯忠實到尾得勝。
4)伊佇1860年政局急變的時，受共和黨推薦當選美國第16代的大統領。
5)伊極力主張奴隸制度是罪惡，所以當選做第16代的大統領，伊極力廢止奴隸制度。
6)後來反對者不滿紲生起南北戰爭，四年久的戰爭，真厲害。南北戰爭中1862年的年尾，伊將北軍支配下的烏人全部解放，大多數將遐的烏人編入做軍隊。
7)戰爭進行中，兩爿感覺真艱苦真siān，到1864年大統領欲再選舉的時欲到，伊決心欲收拾時局。彼中間1865年4月，南部的勇將李將軍投降。
8)1865年4月14日林肯大統領受惡漢暗殺，4月15日別世。因為南部的勇將李將軍投降。林肯無欲報怨。伊佇4月14日欲參加內閣的會議，欲提出寬待的意見來收拾時局，發表意見後，欲去戲場，予一个無賴漢共伊扑死，隔日4月15日林肯大統領奴隸廢止者，烏人的解放恩人，信仰偉人林肯享壽56歲來離開世間。總是伊的博愛，雄辯，思想，解放的精神猶佇teh。","Sìn-gióng uí-jîn Lîm Khéng Tāi-thóng-lêng
Abraham Lincoin(A.D.1809-1865)
Khó͘ Chuí-lō͘
1959年7月847期 p.13-14
1. I ê chhut-sì kap pē-bó
I tī Chú-āu 1809 nî chhut-sì tī Bí-kok ê Kiàn-ta̍t-ki chin(sic.) (Kentucky) ê Hā-tiān kūn (Hadin), ke̍k phian-phiah ê chháu-tē. I ê lāu-pē miâ kiò To-má Lîm Khéng (Thomas Lincoln) sī chi̍t ê phò-si̍t sàn-hiong ê choh-sit lâng. I ê seⁿ-bó miâ kiò Lân-chí Hán-su, chin jia̍t-sim ê lú sìn-tô͘. A-pek-lia̍p-hán Lîm Khéng sè-hàn ê sî, chiū kà i kî-tó, tha̍k Sèng-keng, chò lé-pài, tha̍k Thian-lō͘ le̍k-thêng kap kî-û ê chong-kàu chheh hō͘ i thiaⁿ. iā soà kà i tio̍h tha̍k, tio̍h kî-tó. Chhin-chhiūⁿ sèng Pó-ló kóng, m̄-thang pàng-sak chū-hoē(Hi-pek-lâi 10:25). Tio̍h tāi-ke saⁿ koàn-kò͘, lâi kek-khí jîn-ài kap kiâⁿ hó(Hi-pek-lâi 10:24). Chit kù oe8 lâi chiâⁿ-chò Lîm Khéng lô͘-lē kái-hòng ê tōng-ki. Kám-siā Chú ū hó koh jia̍t-sim ê lāu-bó, chiah ē chō-chiū uí-tāi sìn-gióng ê uí-jîn.
2. I ê siàu-liân sî-tāi.
1) I iù-liân ê sî siⁿ-bú koè-sin.
I ê siⁿ-bú beh koè-sin ê sî ū chiong chi̍t pún Sèng-keng kap Thian-lō͘ le̍k-thêng lâu hō͘ Lîm-khéng , kā i kóng, ""Só͘ thiàⁿ ê kiáⁿ A-pek-lia̍p-hán Lîm-khéng, lí tio̍h koai-koai thiaⁿ a-pa ê kà-sī, hiaⁿ-tī tio̍h hô-hó, tio̍h ji̍t-ji̍t tha̍k chit pún Sèng-keng kap Thian-lō͘ le̍k-thêng, tio̍h kî-tó , chiah ē tit-tio̍h Siōng-chú ê chiok-hok, chiah ē chò uí-tāi ê jîn-bu̍t. A-bó tāi-seng lí khì Thiⁿ-pē hia, lí m̄-bián hoân-ló, pa̍t-ji̍t beh tī thiⁿ-nih saⁿ-kìⁿ."" Līm-khéng it-seng chiong chiah ê oē khek tī sim-nih, chiàu lāu-bó ê uî-giân lâi kiâⁿ.
2) I 10 hoè ê sî lāu-bó sí, lâu i kap 12 hoè ê Sat-lia̍p kap chi̍t ê
piáu-hiaⁿ Teng-ni-su Hán-khek-sū(Deⁿis Hanks), kap lāu-pē , chin bô liâu. Tiàm tī chháu-tē soaⁿ-kan teh seng-oa̍h.
3) uī-tio̍h ka-têng sàn-chiah , chí-ū tha̍k 11 kò-goe̍h ê sió-o̍h.
4) 1819 nî 11 goe̍h , i ê lāu-pē koh chhoā chi̍t ê āu-bó kah nn̄g
ê cha-bó͘ gín-ná kap chi̍t ê cha-po͘ kiáⁿ lâi. āu-bó iā kah chin-chē ke-si mi̍h-kiāⁿ lâi. Tuì án-ni in ê ka-têng ū khah hó koè, khah sio-lō.
5) āu-bó miâ kiò Sat-lia̍p Pō͘-sū(Bush), chin jia̍t-sim sìn Chú,
chin gâu ê hū-jîn-lâng,gâu tī-ke kà kiáⁿ, bô phian-ài.
6) āu-bó chin gâu tông-chêng Lîm-khéng, chin thiàⁿ i, khoàⁿ i teh tha̍k Sèng-keng kap Thian-lō͘ le̍k-thêng i chin hoaⁿ-hí , siông-siông chióng-lē i, thè i kî-tó. Ū hó ê seⁿ-bó iā ū hó ê āu-bò, si̍t-chāi Lîm-khéng, Teng-nî-sū, Sat-lia̍p 3 ê ko͘-jî chin siū an-uì , chin khoài-lo̍k.
3. I ê chheng-liân sî-tāi.
1) I 21 hoè siū chhiàⁿ khì keh-piah chng chò kang, só͘ thàn ê chîⁿ lāu-pē lóng kā i the̍h khì ēng.I bô chîⁿ thang tha̍k-chheh, iā bô thang bé chheh, tio̍h khó͘-ha̍k tha̍k-chheh.
2) I ū kian-tēng ê chì-khì, ū chèng-ti̍t, ū chhiú-oán, ū khiam-pi , ū thiàⁿ-sim, ū chhiú-oán, ū khiam-pi, ū thiàⁿ-sim, ū ióng-kám ngē-khì, ta̍k-lâng chun-kèng i.
3) Tī 1830 nî, in choân-ke poaⁿ lâi I-lē-lo̍k-su(Illinois) ê
Tek-ka-thû (Decatur) siâⁿ-nih toà. I chiū lī-khui lāu-pē ê ke khì pa̍t-uī thàn-chia̍h.
4. I ka-kī ū chek chîⁿ bé thó͘-tē chò chū-keng-lông.
4. I li̍p-chì chò chèng-tī-ka.
1) I nn̄g pái kàu Sin O-lū-an (New Oreluan), khoàⁿ-tio̍h lô͘-châi bé-bē i ê sim chin kan-khó͘. I li̍p-chì kiû Siōng-tè pang-chān i, ū chi̍t-ji̍t ē thang kiù chiah ê o͘-bīn lâng, hoè-chì(sic.) lô͘-lē chè-tō͘.
2) āu-lâi i tī Sin Sa-lé-him(New Salem) kap pêng-iú kong-ke chò seng-lí.
3) āu-lâi chò iû-piān-kio̍k-tiúⁿ, iā chò chhek-liōng-su.
4) Khó͘-ha̍k khó lu̍t-su. Tit-tio̍h Siōng-chú ê si-in ū ha̍p-keh lu̍t-su.
5) I tī 1834 nî tī スブリングフイールドkhai-gia̍p lu̍t-su.
6) Hit sî i ke̍k-le̍k chú-tiuⁿ lô͘-lē hoè-chí lūn. Tit-tio̍h tāi-ke ê
chheng-chàn, tit Pó-siú-tóng ê chhui-chiàn kèng-soán chò gī-oân. Tuì án-ni i chò chhut-miâ ê chèng-tī-ka, tāi-ke chun-kèng i.
7) I chi̍t jīm ê gī-oân chò liáu beh sî ê sî, lâng m̄ hō͘ i sî, koh tòng-soàn tē 2 jīm ê gī-oân ê sî, miâ-siaⁿ chin tháu , chiū chhoā hū-jîn-lâng.
5. I tòng-soán Bí-kok tē 16 tāi ê tāi-thóng-léng.
1) Hit sî イリノイ soán-chhut ê gī-oân ダグラスchú-tiuⁿ lô͘-lē chûn-tì lūn. A-pek-lia̍p-hán Lîm-khéng gī-oân chú-tiuⁿ lô͘-lē hoè-chí lūn. Tuì án-ni khí mô͘-chhat.
2) Tuì án-ni Lîm-khéng chó͘-chit Kiōng-hô-tóng lâi tí-khòngユニオンchham-ka chu-chiu ê lô͘-lē chûn-tì chè-tō͘.
3) Lîm-khéng chò Kiōng-hô-tóng ê chí-tō-chiá(léng-siù) tī 1858 nî kap hoán-tuì-chiá ダグラス tò͘-cheng. Lîm-khéng tiong-si̍t kàu boé tek-sèng.
4) I tī 1860 nî chèng-kio̍k kip-piàn ê sî, siū Kiōng-hô-tóng chhui-chiàn tòng-soán Bí-kok tē 16 tāi ê tāi-thóng-léng.
5) I ke̍k-le̍k chú-tiuⁿ lô͘-lē chè-tō͘ sī choē-ok, só͘-í tòng-soán chò tē 16 tāi ê tāi-thóng-léng, i ke̍k-le̍k hoè-chí lô͘-lē chè-tō͘.
6) āu-lâi hoán-tuì-chiá put-boán soà seⁿ-khí Lâm Pak chiàn-cheng. Sì nî kú ê chiàn-cheng, chin lī-hāi. Lâm Pak chiàn-cheng tiong 1862 nî ê nî-boé, i chong Pak-kun chi-phoè hā ê o͘-lâng choân-pō͘ kái-hòng, toā to-sò͘ chiong hiah ê o͘-lâng phian-ji̍p chò kun-tuì.
7) Chiàn-cheng chìn-hêng tiong, lióng-pêng kám-kak chin kan-khó͘ chin siān, kàu 1864 nî tāi-thóng-léng beh chài soán-kú ê sî beh kàu, i koat-sim beh siu-si̍p sî-kio̍k. Hit tiong-kan 1865 nî 4 goe̍h , lâm-pō͘ ê ióng-chiòng Lí Chiong-kun tâu-hâng.
8) 1865 nî 4 goe̍h 14 ji̍t Lîm-khéng tāi-thóng-léng siū ok-hàn àm-sat , 4 goe̍h 15 ji̍t pia̍t-sè. In-uī lâm-pō͘ ê ióng chiòng Lí Chiong-kun tâu-hâng. Lîm-khéng bô beh pò-oàn.I tī 4 goe̍h 14 ji̍t beh chham-ka lāi-koh ê hoē-gī, beh thê-chhut khoan-tāi ê ì-kiàn lâi siu-si̍p sî-kio̍k, hoat-piáu ì-kiàn āu,beh khì hì-tiûⁿ ,hō͘ chi̍t ê bû-nāi-hàn kā i phah-sí, keh ji̍t 4 goe̍h 15 ji̍t Lîm-khéng tāi-thóng-léng lô͘-lē hoè-chí-chiá, o͘-lâng ê kái-hòng in-jîn, sìn-gióng uí-jîn Lîm-khéng hióng-siū 56 hoè lâi lī-khui sè-kan. Chóng-sī i ê phok-ài, hiông-piān, su-sióng, kái-hòng ê cheng-sîn iáu tī-teh.",http://pojbh.lib.ntnu.edu.tw/script/artical-9018.htm,decode error
"清教徒的精神
王Chú-chhiau
1961年11月875期   3-4
  英國的女王。以利沙白一世（Elizabeth I)佇1559年發佈統一令（Act of Uniformity）予國內的宗教統一。(這个統一令是新教做地基摻入舊教的教旨佮儀式)。這就是英國國教An-lip-kan教會，一名聖經會的建立。
  1564年英國教會中有人不滿女王以利沙白的統一令，愛進行教會的大改革，愛確立教會的純潔清氣（pure）的教說，女王厭惡遮的清教徒大大迫害in到佇雅各一世的時陣閣較排斥清教徒，對佇按呢遮的清教徒離開英國逃閃到外國去。
  1640年英國人逼in皇帝召集議會；清教徒中的長老會派得著蘇格籣人的援助，佇1649年做完信條佮小問答，來決定長老教會的政治。清教徒後來分做2派，一派是長老教會派，愛得蘇格籣人佮政府的援助來立長老政治。獨立派主張政府無干涉教會的權。清教徒的政治家克林威爾（Cromwell）死了王政回復後。查理2世宣布國教遵守條例內嚴罰無欲順趁監督教會的規矩的。對佇按呢清教徒佇1662年後予人叫做非國教遵守派（Nonconformists）á是非國教徒（Dissenters）。清教徒實行禁酒，禁薰佮嚴守主日注重信仰的訓練，閣in的熱誠激勵雅各一世完成翻譯欽定譯的聖經。
清教徒中出名的人是天路歷程的文約翰（John Bunyan），著失樂園的Bí-ní-tun（John Milton）。 Pa-kek-su-tāi（Richard Boxter）政治家克林威爾（Oliver Cromwell）等。
論到清教徒的精神咱通對幾nā點來講；
  (1)反對禮儀進行式。
英國的教會外皮是監督制度，若是天主教的異端猶原踮佇in的中間，無愛這款臭味的人叫做清教徒，有人譯做絕穢黨來抵抗國教。清教徒的創設者Hù-pa Iok-hān佇1550年受派做Kū-nó͘-sū-tāi（Gloacester）的監督，佇就任式伊無愛穿監督的服裝紲予人關監，後來佇Má-lī女王的時受火刑燒死。這是其中的一例。可見in真厭惡形式主義。
  (2)主張上帝的主權
清教徒深深受Khap-lîm神學的影響主張上帝的主權，就奉上帝的旨意做至上的法則，無驚人的權威，愛上帝的旨意完成佇逐項代誌。
  (3)家庭的清氣(家庭的雅靜)。
清教徒非常注重家庭的清氣，男女間的純潔，對家庭有高尚理想，對佇按呢英國的家庭的觀念佇這个時代成立。
   (4)政教分離
清教徒中的獨立派激烈反對政府的干涉教政。這是教會的良心，信仰是無受任何的限制。
新教是反對羅馬的教權。若是清教徒是反對政權。 In愛教會佮政府的分界線，愛畫真明。特別To-má Khà-te̍k-lâi （Thomas Cartwright）(1535-1603) 佮 Lô-pek Pò͘-lâng（Robert Browne）主張教會應該脫離政府來獨立。
  (5)長老政治
To-má Khà-te̍k-lâi是接續Hù-pà Iok-hān的Khap-līm主義的精神的改革主義者。伊是一个機敏博學閣不屈的人，照伊想聖經毋nā是信仰的標準，也是教會政治的標準。教會政治中最優秀的就是長老政治。伊致意鼓吹面民主共和的長老政治來攻擊專制獨裁的監督政治。所以佇當時若講清教徒都是teh指遐的主張長老政治的人。
  (6)追求信仰的自由
雅各一世的時陣，受國會壓迫的清教徒逃閃到荷蘭的。A-bú-sū-tek-tan (Amsterdam) 佮Lâi-teng(Leiden)，佇1620年佇Lâi-teng的清教徒101名坐一隻船叫做五月花去美國。In有拄著枵餓佮寒的艱苦致到死一半的人，經過這个冬天，佇12月21日上陸佇美國的新英蘭的Phó͘-lí-māu-su，後來閣經過一年的開拓，才得著大收成，in滿心感謝上帝。佇1864年美國的國會制定11月第2禮拜做感謝節來數念in的巡禮者的祖先（Pilgrim Fathers）的起源。遮的巡禮者的祖先通講屬佇英國人中的最好的種類。為著信仰的自由來經過流血佮流目屎才入佇in所期待的流奶佮流蜜的迦南地（美國），所以in是有真深的信仰才會通遮爾大冒險，遮的優秀清教徒做美國精神文化的基礎，親像出名的Há-bu̍t大學（Harverd 1636）。Iâ-nó͘大學（Yale 1700）Phó-lîm-su-tun（Princeton）佮Ko-lûn-pí-a（Coronbia）(sic.)，攏是清教徒建設---的。
 ","Chheng-kàu-tô͘ ê cheng-sîn
Ông Chú-chhiau
1961年11月875期   3-4
    Eng-kok ê lú-ông. Í-lī-sa-pek it-sè（Elizabeth I） tī 1559 nî hoat-pò͘ thóng-it-lēng（Act of Uniformity） hō͘ kok-lāi ê chong-kàu thóng-it.(Chit ê thóng-it-lēng sī sin-kàu choè toē-ki chham-ji̍p kū-kàu ê kàu-chí kap gî-sek). Che chiū-sī Eng-kok kok-kàu An-lip-kan kàu-hoē, chi̍t miâ Sèng-keng-hoē ê kiàn-li̍p.
  1564 nî Eng-kok kàu-hoē-tiong ū lâng put-moá lú-ông Í-lī-sa-pek ê thóng-it-lēng, ài chìn-hêng kàu-hoē ê toā kái-kek, ài khak-li̍p kàu-hoē ê sûn-kiat chheng-khì (pure) ê kàu-soat, lú-ông iàm-o͘nn3 chiah ê chheng-kàu-tô͘ toā-toā pek-hāi in kàu tī Ngá-kok it-sè ê sî-chūn koh khah pâi-thek chheng-kàu-tô͘, tuì tī án-ni chiah ê chheng-kàu-tô͘ lī-khui Eng-kok tô-siám kàu goā-kok khì.
  1640 nî Eng-kok lâng pek in hông-tè chiau-chi̍p gī-hoē; chheng-kàu-tô͘-tiong ê Tiúⁿ-ló-hoē phài tit-tio̍h So͘-kek-lân lâng ê oān-chō͘, tī 1649 nî chò-oân sìn-tiâu kap sió būn-tap, lâi koat-tēng Tiúⁿ-ló Kàu-hoē ê chèng-tī. Chheng-kàu-tô͘ āu-lâi hun-chò 2 phài, chi̍t phài sī Tiúⁿ-ló Kàu-hoē phài, ài tit So͘-kek-lân lâng kap chèng-hú ê oān-chō͘ lâi li̍p Tiúⁿ-ló chèng-tī. To̍k-li̍p-phài chú-tiuⁿchèng-hú bô kan-sia̍p kàu-hoē ê koân. Chheng-kàu-tô͘ ê chèng-tī-ka Khek-lîm-ui-ní（Cromwell）sí-liáu ông-chèng hoê-ho̍k āu. Cha-lí 2 sè soan-pò͘ kok kàu chun-siú tiâu-lē lāi giâm-hoa̍t bô beh sūn-thàn Kam-tok kàu-hoē ê kui-kí ê. Tuì tī án-ni chheng-kàu-tô͘ tī 1662 nî āu hō͘ lâng kiò-choè Hui kok-kàu chûn-siú(sic) phài（Nonconformists）á-sī Hui kok-kàu-tô͘（Dissenters）. Chheng-kàu-tô͘ si̍t-hêng kìm-chiú, kìm-hun kap giâm-siú Chú-ji̍t chù-tiōng sìn-gióng ê hùn-liān, koh in ê jia̍t-sêng kek-lē Ngá-kok it-sè oân-sêng hoan-e̍k Khim-tēng-e̍k ê Sèng-keng.
  Chheng-kàu-tô͘ tiong chhut-miâ ê lâng sī tù Thian-lō͘ Le̍k-thêng ê Bûn Iok-hān（John Bunyan）, tù Sit Lo̍k-hn̂g ê Bí-ní-tun（John Milton）. Pa-kek-su-tāi（Richard Boxter） chèng-tī-ka Khek-lîm-uī-ní（Oliver Cromwell）téng.
  Lūn kàu chheng-kàu-tô͘ ê cheng-sîn lán thang tuì kuí-nā tiám lâi kóng;
  (1) Hoán-tuì lé-gî hêng-sek(反對禮儀進行式).
  Eng-kok ê kàu-hoē goā-phoê sī Kam-kok chè-tō͘, nā-sī Thian-chú-kàu ê īⁿ-toan iû-goân tiàm tī in ê tiong-kan, bô ài chit khoán chhàu-bī ê lâng kiò-chò chheng-kàu-tô͘, ū lâng e̍k chò choa̍t-oè-tóng(絕穢黨) lâi tí-khòng kok-kàu. Chheng-kàu-tô͘ ê chhòng-siat-chiá Hù-pa Iok-hān tī 1550 nî siū-phài chò Kū-nó͘-sū-tāi （Gloacester）ê Kam-tok, tī chiū-jīm-sek i bô ài chhēng Kam-tok ê ho̍k-chong soà hō͘ lâng koaiⁿ-kaⁿ, āu-lâi tī Má-lī lú-ông ê sî siū hoé-hêng sio-sí. Che sī kî-tiong ê chi̍t lē. Khó-kiàn in chin iàm-o͘nn3 hêng-sek chú-gī.
  (2) Chú-tiuⁿSiōng-tè ê chú-koân(主張上帝的主權)
  Chheng-kàu-tô͘ chhim-chhim siū Khap-lîm Sîn-ha̍k ê éng-hióng chú-tiuⁿSiōng-tè ê chú-koân, chiū hōng Siōng-tè ê chí-ì choè chì-siōng ê hoat-chek, bô kiaⁿlâng ê koân-ui, ài Siōng-tè ê chí-ì oân-chiâⁿ tī ta̍k-hāng tāi-chì.
  (3) Ka-têng ê chheng-khì(家庭的雅靜).
  Chheng-kàu-tô͘ hui-siông chù-tiōng ka-têng ê chheng-khì, lâm-lú kan ê sûn-kiat, tuì ka-têng ū ko-siōng lí-sióng, tuì tī án-ni Eng-kok ê ka-têng ê koan-liām tī chit ê sî-tāi sêng-li̍p.
  (4) Chèng-kàu hun-lī(政教分離)
  Chheng-kàu-tô͘ tiong ê to̍k-li̍p-phài kek-lia̍t hoán-tuì chèng-hú ê kan-sia̍p kàu-chèng. Che sī kàu-hoē ê liông-sim, sìn-gióng sī bô siū jīm-hô ê hān-chè.
  Sin-kàu sī hoán-tuì Lô-má ê kàu-koân. Nā-sī chheng-kàu-tô͘ sī hoán-tuì chèng-koân. In ài kàu-hoē kap chèng-hú ê hun-kài-soàⁿ, ài oē chin bêng. Te̍k-pia̍t To-má Khà-te̍k-lâi（Thomas Cartwright）(1535-1603)kap Lô-pek Pò͘-lâng（Robert Browne） chú-tiuⁿkàu-hoē eng-kai thoat-lī chèng-hú lâi to̍k-li̍p.
  (5) Tiúⁿ-ló chèng-tī (長老政治)
  To-má Khà-te̍k-lâi sī chiap-soà Hù-pà Iok-hān ê Khap-lîm chú-gī ê cheng-sîn ê kái-kek chú-gī-chiá. I sī chi̍t ê ki-bín phok-ha̍k koh put-khut ê lâng, chiàu i siūⁿ Sèng-keng m̄-nā sī sìn-gióng ê phiau-chún, iā-sī kàu-hoē chèng-tī ê phiau-chun. Kàu-hoē chèng-tī-tiong choè iu-siù ê chiū-sī tiúⁿ-ló chèng-tī. I tì-ì kó͘-chhui bîn-chú kiōng-hô ê tiúⁿ-ló chèng-tī lâi kong-kek choan-chè to̍k-chhâi ê kam-tok chèng-tī. Só͘-í tī tng-sî nā kóng chheng-kàu-tô͘ to sī teh chí hiah ê chú-tiuⁿtiúⁿ-ló chèng-tī ê lâng.
  (6) Tui-kiû sìn-gióng ê chū-iû(追求信仰的自由)
  Ngá-kok it-sè ê sî-chūn, siū kok-hoē ap-pek ê chheng-kàu-tô͘ tô-siám kàu Hô-lân ê. A-bú-sū-tek-tan（Amsterdam） kap Lâi-teng（Laiden）, tī 1620 nî tī Lâi-teng ê chheng-kàu-tô͘ 101 miâ chē chi̍t chiah chûn kiò-chò Gō͘ goe̍h hoe khì Bí-kok. In ū tú-tio̍h iau-gō kap koâⁿ ê kan-khó͘ tì-kàu sí chi̍t-poàⁿ ê lâng, keng-koè chi̍t ê tang-thiⁿ, tī 12 goe̍h 21 ji̍t chiūⁿ-lio̍k tī Bí-kok ê sin Eng-lân ê Phó͘-lí-māu-su, āu-lâi koh keng-koè chi̍t nî ê khai-thok, chiah tit-tio̍h toā siu-sêng, in moá-sim kám-siā Siōng-tè. Tī 1864 nî Bí-kok ê kok-hoē chè-tēng 11 goe̍h tē 2 lé-pài choè Kám-siā-cheh lâi siàu-liām in ê sûn-lé-chiá ê chó͘-sian（Pilgrim Fathers） ê khí-goân. Chiah ê sûn-lé-chiá ê chó͘-sian thang kóng sio̍k tī Eng-kok lâng tiong ê choè-hó ê chióng-luī. uī-tio̍h sìn-gióng ê chū-iû lâi keng-koè lâu-huih kap lâu ba̍k-sái chiah ji̍p tī in só͘ kî-thāi ê lâu ni kap lâu bit ê Ka-lâm-toē（Bí-kok）, só͘-í in sī ū chin chhim ê sìn-gióng chiah ē-thang chiah-nih toā mō͘-hiám, chiah ê iu-siù chheng-kàu-tô͘ chò Bí-kok cheng-sîn bûn-hoà ê ki-chhó͘, chhin-chhiūⁿ chhut-miâ ê Há-bu̍t Toā-o̍h（Harverd 1636）(sic.). Iâ-nó͘ Toā-o̍h（Yale 1700） Phó-lîm-su-tun（Princeton） kap Ko-lûn-pí-a（Coronbia）(sic.), lóng sī chheng-kàu-tô͘ kiàn-siat---ê.
 ",http://pojbh.lib.ntnu.edu.tw/script/artical-13409.htm,decode error
"聖地訪問記(24)
15)約旦河
1962.08.15  892期  p.10-12
劉華義
  對耶利哥到約旦河一帶也是荒埔，無樹木，無花草的生凊的地，約有三舖路的闊。這片叫做猶太的曠野(馬太3：3；路加3：2)。車一直向東爿走，只有看著摩押的平原，對北紲到南爿一直去，若親像閘屏徛佇頭前一樣。因為這个山脈徛佇死海的水平線頂有250至400英尺懸。所以視界攏予伊閘--著。佇這片荒埔的平原，所看會著的，只有赤黃色的山皮佮khâm-khâm khia̍t-khia̍t的山龍，感覺真險要。
阮的車停佇一間禮拜堂邊，就是為著記念行洗禮約翰的禮拜堂。拜堂毋是真大間，若是埕斗闊，閣整頓了不止美觀。佇這間禮拜堂的後面有約旦河咧流。照說明的人講，遮就是行洗禮約翰傳反悔的道理佮共人施洗的所在。真歡喜徛佇約旦河邊，來看著清靜流袂煞的河水。因為佇這个安靜的河裡，有隱藏濟濟歷史佮事件。時是乾燥期，所以河無真闊，看起來約有4，5丈nā-tiāⁿ，總是若佇雨期會到18丈闊。聽講若佇春天時，河水為著黑門山的雪融解，會漲滿盤過岸，若親像氾濫。
看著真濟的巡禮者佇這个河邊徘徊，慢慢行，注神咧看這項彼項，有時in的目睭看一所在，攏無nih，親像神--去，穩當是咧默想，祈禱。我跍佇河邊，將我的手注入水內來沐水，佇我的心內有一个歡喜的感覺，就是通過彼个涼冷的水，來實感我果然摸著約旦河水，有感慨無量，充滿快樂。看著幾若个敬虔的巡禮者跪佇河邊咧祈禱，閣將in的手搵水來搭頭額佮胸坎。我毋敢笑in的所做是迷信，猶過我袂會學in的款，總是我佇遮有嚴肅的心情。離河邊有阿拉伯人搭寮仔予人客通歇睏，佇遐毋若賣冷飲，亦咧賣記念品，其中有咧賣聖水(Holy Water)，就是將約旦河水入佇矸仔咧賣，細罐--的約4箍台幣(約20 oá)，亦有的入佇汽水矸仔，價數自然較貴，閣生理照看袂bái。毋知遮的人提這个水欲做甚物？若是做記念，咱袂通共伊批評甚物，總是若欲用做宗教儀式(做洗禮的水，看做比普通的水較有功效)，抑是做其他的路用，親像做醫治破病，予破病人抹，抑是啉來講，敢毋著檢討？照所聽，佇1948年英國的王子Uí-le̍k-sū欲受洗禮的時，也刁工派專機來舀約旦河水去用。
約旦河佇咱的聖經，舊約記百外擺，新約有15擺。伊的發源是佇海拔7千外尺懸的黑門山的三个水源。這三个泉水，連黑門山所溶的雪(黑門山頂的雪通年毋捌溶了)成做溪，對北直直流到死海。約旦河若對水源共伊掠直，是32舖，總是若順伊彎來彎去的河流來量，拄較臨有兩倍長。這條河的位置，差不多佇聖地的中央，對北走落南來隔斷東，西兩爿。閣這條河有流過兩个湖，就是Khîm湖佮Kek-nî-sat-le̍k湖。Khîm湖離水源約10舖的南爿，是3角形的汫水湖。這个湖的水面佮海面平懸，總是對遮起河流每6里就比海面低15丈的譜，一直低到死海。所以到第二的Kek-nî-sat-le̍k湖，雖罔只有離Khîm湖三舖半路，總是伊的水面已經低海面700尺啦，Kek-nî-sat-le̍k湖(路加5：1)，佇舊約的時叫做基尼烈海，若是佇新約也叫加利利海(馬太19：29)。提比哩亞海(約翰6：1)，是南北三舖半，闊兩舖，有出產37種的魚類，其中16種是只有佇遮所有的。魚類的出產不止豐富，有夠額通供給全國的需要。
對加利利海到死海約20舖，起頭的15舖遠的兩爿岸真懸，若親像徛壁一樣，水流佇彼中間，無有甚物利用價值，總是最後的五舖路是平原，會通灌溉田園。河床也有18丈闊，總是若氾濫的時會到三舖半。
佇這條河，我徛的附近有幾若項袂通袂記得的大事件，捌發生過：
  1. 曠野的聲。
數念祭司撒迦利亞的囝約翰，穿駱駝毛的衫，腰縖皮帶，踮猶太的曠野，近約旦河傳反悔的道理，紲共人施洗。通國的人出來就近伊(馬太3：6)，「是曠野的聲咧備辦主的路，干證主做上帝的羊羔(路加3：1-17；約翰1：19-42)。
  2. 主領受洗禮。
主耶穌雖是無罪，甘願徛佇罪人的位，對約翰來領受洗禮。約翰毋敢共伊施洗，因為主講是欲盡攏總的義，才容允伊。伊受洗的時，聖神降臨佇伊的頂面親像鴿仔，閣天裡的上帝親身出聲干證伊。對遮主受聖神chhoā到曠野，40日暝受魔鬼的試探(馬太3：13-17，4：1-11)。
  3. 以利亞佮以利沙。
先知以利亞上天的期到，學生以利沙一直追隨，毋願放離。以利沙對以利亞求祝福講，「將感動你的神予我雙份。」以利亞猶咧講的時，有火車，火馬來隔開in，以利亞就坐捲螺風上天。以利亞有將伊的外衫放落來，以利沙學伊的先生的樣，用衫拍約旦的水，水就分開予伊行過去(II列王2章)。
  4. 以色列人過約旦河。
摩西死了，約書亞接續做以色列百姓的領袖，伊佇約旦河對面的什亭，命令百姓佇三日久著聖潔家己，通備辦佇過河彼爿來守盤過節(約書亞3：5)。In的正月初十日，就是40年前佇埃及頭擺守盤過節的日。約書亞發令進軍，百姓徛佇氾濫的約旦河墘，看見扛約櫃的祭司向約旦河一直進去，in的跤一下lap著河水的時，約旦河的水流停起來，焦地出現，親像40年前，in爸公佇紅海所看著，所經驗著的神跡再現。扛約櫃的祭司徛踮佇河中，聽候到百姓攏總過河。百姓攏過了，約書亞予各支派出一人對祭司所徛的河中揀12粒石頭，扶上岸頂，疊做堆做過河的記念；來數念上帝的權能。百姓過河了，扛約櫃的祭司才上岸，當後面的祭司的跤離開水，踏上岸的時，約旦河水就照原閣開始流 (約書亞3，4章)。
遮的歷史已經過了，遐的主角已經過世，總是約旦河照原咧流，恬恬，無話無句，親像早前一樣，暝日無閬咧流......我的頭殼內，因為佇遮所捌發生過的遮的歷史，若準走馬燈緊緊咧踅。想到著有限的人，佇上帝悠久的歷史的舞台頂相接紲，起來粉飾，照上帝所指定的配役，佇所定著的時期的霎仔久的時間，留in的事蹟跤跡，就過去。總是不變的是上帝，伊到taⁿ猶過咧領導歷史。人類佇伊的面前欲算做甚物？....。一代過了又一代，歷史若流水直直流，也流無盡，佇上帝的面前。對久長的歷史來看，雖罔佇短促的時間，緊過去親像流水一樣的人的性命；猶過伊的思想，工作佮行為，欲大影響後代的濟濟的人類。事件過了啦 - 好抑是歹 - 上帝猶佇咧。約旦河照原咧流。檢采有新的事件會閣發生佇遮，猶過約旦河照原來的款，直直流，閣流無煞......徛佇約旦河邊有兩項的比較，明顯發生佇心中；就是切實感覺--著人類的微細，無力，軟弱，佮永遠的上帝的大權能，智慧，主權。微細閣有限的人，若會通將伊的性命一切所有的來合流佇無限閣疼痛的主宰的內面，生才有意義，死才有價值........。看這片的地，看咧流的河水，對心內一項閣一項，無整頓的觀感直直出來，到毋知離開......約旦河猶咧流。
    這篇「聖地訪問記」自佇舊年4月號刊載佇本報，到taⁿ總共出24擺，15章，全篇3萬5千外字，通講是咱公報真罕得得著的長閣好的文章。自刊載以來，得著讀者真大的歡迎，無論國內抑是海外攏有聽著稱讚的聲。所以百週年記念叢書已經決定欲出版做一本冊，為著愛連鞭印做規本，所賰濟濟原稿已經欲交予叢書委員會。本報欲到遮截止，向望連鞭會出版做規本冊通利益大家就是。
編者謹啟。","Sèng-tē Hóng-būn-kì (24)
15) Iok-tàn-hô
1962.08.15  892 kî  p.10-12
Lâu Hoâ-gī
    Tuì Iâ-lī-ko kàu Iok-tàn hô it-tài iā sī hong-po͘, bô chhiū-ba̍k, bô hoe-chháu ê chhiⁿ-chhìn ê toē, iok ū saⁿ phò͘-lō͘ ê khoah. Chit phiàn kiò-choè Iû-thài ê khòng-iá (Má-thài 3:3; Lō͘-ka 3:2). Chhia it-ti̍t hiòng tang-pêng cháu, chí-ū khoàⁿ-tio̍h Mô͘-ap ê pêng-goân, tuì pak soà kàu lâm-pêng it-ti̍t khì, ná chhin-chhiūⁿ cha̍h-pîn khiā tī thâu-chêng chi̍t-iūⁿ. In-uī chit ê soaⁿ-me̍h khiā tī Sí-hái ê chuí-pêng soàⁿ téng ū 250 chì 400 Eng-chhioh koân. Só͘-í sī-kài lóng hō͘ i cha̍h--tio̍h. Tī chit phiàn hong-po͘ ê pêng-goân, só͘ khoàⁿ oē tio̍h ê, chí-ū chhiah-n̂g-sek ê soaⁿ-phê kap khâm-khâm khia̍t-khia̍t ê soaⁿ-liông, kám-kak chin hiám-iàu.
  Goán ê chhia thêng tī chi̍t keng lé-pài-tn̂g piⁿ, chiū-sī uī-tio̍h kì-liām Kiâⁿ Soé-lé Iok-hān ê lé-pài-tn̂g. Pài-tn̂g m̄-sī chin toā keng, nā-sī tiâⁿ-táu khoah, koh chéng-tùn liáu put-chí bí-koan. Tī chit keng lé-pài-tn̂g ê āu-bīn ū Iok-tàn hô teh lâu. Chiàu soat-bêng ê lâng kóng, chia chiū-sī Kiâⁿ Soé-lé Iok-hān thoân hoán-hoé ê tō-lí kap kā lâng si-sián ê só͘-chāi. Chin hoaⁿ-hí khiā tī Iok-tàn hô-piⁿ, lâi khoàⁿ-tio̍h chheng-chēng lâu boē soah ê hô-chuí. In-uī tī chit ê an-chēng ê hô-nih, ū ún-chông choē-choē le̍k-sú kap sū-kiāⁿ. Sî sī ta-sò kî, só͘-í hô bô chin khoah, khoàⁿ khí-lâi iok ū 4, 5 tn̄g nā-tiāⁿ, chóng-sī nā tī ú-kî oē kàu 18 tn̄g khoah. Thiaⁿ kóng nā tī chhun-thiⁿ sî, hô-chuí uī-tio̍h Hek-bûn soaⁿ ê seh iông-kái, oē tiòng-moá poâⁿ-kè hoāⁿ, ná chhin-chhiūⁿ hoàn-lām.
  Khoàⁿ-tio̍h chin-choē ê sûn-lé-chiá tī chit ê hô-piⁿ pâi-hoê, bān-bān kiâⁿ, chù-sîn teh khoàⁿ chit hāng hit hāng, ū sî in ê ba̍k-chiu khoàⁿ chi̍t só͘-chāi, lóng bô nih, chhin-chhiūⁿ sîn--khì, ún-tàng sī teh be̍k-sióng, kî-tó. Goá khû tī hô-piⁿ, chiong goá ê chhiú tū-ji̍p chuí-lāi lâi bak-chuí, tī goá ê sim-lāi ū chi̍t ê hoaⁿ-hí ê kám-kak, chiū-sī thong-kè hit ê liâng-léng ê chuí, lâi si̍t-kám goá kó-jiân bong-tio̍h Iok-tàn hô-chuí, ū kám-khài bû-liōng, chhiong-moá khoài-lo̍k. Khoàⁿ-tio̍h kuí-nā ê kèng-khiân ê sûn-lé-chiá kuī tī hô-piⁿ teh kî-tó, koh chiong in ê chhiú ùn chuí lâi tah thâu-hia̍h kap heng-khám. Goá m̄-káⁿ chhiò in ê só͘ choè sī bê-sìn, iáu-kú goá boē-oē o̍h in ê khoán, chóng-sī goá tī chia ū giâm-siok ê sim-chêng. Lī hô-piⁿ ū A-lat-pek lâng tah liâu-á hō͘ lâng-kheh thang hioh-khùn, tī hia m̄-nā boē léng-ím, ia̍h teh boē kì-liām-phín, kî-tiong ū teh boē sèng-chuí (Holy Water), chiū-sī chiong Iok-tàn hô-chuí ji̍p tī kan-á teh boē, soè koàn--ê iok 4 kho͘ Tâi-pè (iok 20 oá), ia̍h ū ê ji̍p tī khì-chuí kan-á, kè-siàu chū-jiân khah kuì, koh seng-lí chiàu khoàⁿ boē bái. M̄-chai chiah ê lâng the̍h chit ê chuí beh choè sím-mi̍h? Nā-sī choè kì-liām, lán boē thang kā i phe-phêng sím-mi̍h, chóng-sī nā beh ēng choè chong-kàu gî-sek (choè soé-lé ê chuí, khoàⁿ choè pí phó͘-thong ê chuí khah ū kong-hāu), á-sī choè kî-thaⁿ ê lō͘-ēng, chhin-chhiūⁿ choè i-tī phoà-pīⁿ, hō͘ phoà-pīⁿ lâng boah, á-sī lim lâi kóng, kiám m̄-tio̍h kiám-thó? Chiàu só͘ thiaⁿ, tī 1948 nî Eng-kok ê ông-chú Uí-le̍k-sū beh siū soé-lé ê sî, iā tiâu-kang phài choan-ki lâi iúⁿ Iok-tàn hô-chuí khì ēng.
  Iok-tàn hô tī lán ê Sèng-keng, Kū-iok kì pah goā pái, Sin-iok ū 15 pái. I ê hoat-goân sī tī hái-poa̍t 7 chheng goā chhioh koâiⁿ ê Hek-bûn soaⁿ ê saⁿ ê chuí-goân. Chit saⁿ ê choâⁿ-chuí, liân Hek-bûn soaⁿ só͘ iûⁿ ê seh (Hek-bûn soaⁿ-téng ê seh thong-nî m̄-bat iûⁿ liáu) chiâⁿ-choè khoe, tuì pak ti̍t-ti̍t lâu kàu sí-hái. Iok-tàn hô nā tuì chuí-goân kā i lia̍h-ti̍t, sī 32 phò͘, chóng-sī nā sūn i oan-lâi oan-khì ê hô-liû lâi niû, tú khah lím ū nn̄g pē tn̂g. Chit tiâu hô ê uī-tì, chha-put-to tī Sèng-toē ê tiong-ng, tuì pak cháu lo̍h lâm lâi keh-tn̄g tang, sai nn̄g pêng. Koh chit tiâu hô ū lâu kè nn̄g ê ô͘, chiū-sī Khîm-ô͘ kap Kek-nî-sat-le̍k ô͘. Khîm-ô͘ lī chuí-goân iok 10 phò͘ ê lâm-pêng, sī 3 kak-hêng ê chiáⁿ-chuí ô͘. Chit ê ô͘ ê chuí-bīn kap hái-bīn pîⁿ koâiⁿ, chóng-sī tuì chia khí hô-liû muí 6 lí chiū pí hái-bīn kē 15 tn̄g ê phó͘, it-ti̍t kē kàu Sí-hái. Só͘-í kàu tē jī ê Kek-nî-sat-le̍k ô͘, sui-bóng chí-ū lī Khîm-ô͘ saⁿ phò͘ poàⁿ lō͘, chóng-sī i ê chuí-bīn í-keng kē hái-bīn 700 chhioh lah, Kek-nî-sat-le̍k ô͘ (Lō͘-ka 5:1), tī Kū-iok ê sî kiò-choè Ki-nî-lia̍t hái, nā-sī tī Sin-iok iā kiò Ka-lī-lī hái (Má-thài 19:29). Thê-pí-lí-a hái (Iok-hān 6:1), sī lâm-pak saⁿ phò͘ poàⁿ, khoah nn̄g phò͘, ū chhut-sán 37 chióng ê hî-luī, kî-tiong 16 chióng sī chí-ū tī chia só͘ ū ê. Hî-luī ê chhut-sán put-chí hong-hù, ū kàu-gia̍h thang kiong-kip choân-kok ê su-iàu.
  Tuì Ka-lī-lī hái kàu Sí-hái iok 20 phò͘, khí-thâu ê 15 phò͘ hn̄g ê nn̄g pêng hoāⁿ chin koâiⁿ, ná chhin-chhiūⁿ khiā piah chi̍t-iūⁿ, chuí lâu tī hit tiong-kan, bô ū sím-mi̍h lī-iōng kè-ta̍t, chóng-sī choè-āu ê gō͘ phò͘ lō͘ sī pêng-goân, oē-thang koàn-khài chhân-hn̂g. Hô-chhn̂g iā ū 18 tn̄g khoah, chóng-sī nā hoàn-lām ê sî oē kàu saⁿ phò͘ poàⁿ.
  Tī chit tiâu hô, goá khiā ê hū-kūn ū kuí-nā hāng boē-thang boē kì-tit ê toā sū-kiāⁿ, bat hoat-seng kè:
  1. Khòng-iá ê siaⁿ.
  Siàu-liām Chè-si Sat-ka-lī-a ê kiáⁿ Iok-hān, chhēng lo̍k-tô-mn̂g ê saⁿ, io hâ phê-toà, tiàm Iû-thài ê khòng-iá, kūn Iok-tàn hô thoân hoán-hoé ê tō-lí, soà kā lâng si-sián. Thong kok ê lâng chhut-lâi chiū-kūn i (Má-thài 3:6), ""sī khòng-iá ê siaⁿ teh pī-pān Chú ê lō͘, kan-chèng Chú choè Siōng-tè ê Iûⁿ-ko (Lō͘-ka 3:1-17; Iok-hān 1:19-42).
  2. Chú niá-siū soé-lé.
  Chú Iâ-so͘ sui sī bô choē, kam-goān khiā tī choē-jîn ê uī, tuì Iok-hān lâi niá-siū soé-lé. Iok-hān m̄-káⁿ kā I si-sián, in-uī Chú kóng sī beh chīn lóng-chóng ê gī, chiah iông-ún I. I siū soé ê sî, Sèng Sîn kàng-lîm tī I ê téng-bīn chhin-chhiūⁿ chíⁿ-á, koh thiⁿ-nih ê Siōng-tè chhin-sin chhut-siaⁿ kan-chèng I. Tuì chia Chú siū Sèng Sîn chhoā kàu khòng-iá, 40 ji̍t mî siū Mô͘-kuí ê chhì-thàm (Má-thài 3:13-17, 4:1-11).
  3. Í-lī-a kap Í-lī-sa.
  Sian-ti Í-lī-a chiūⁿ thiⁿ ê kî kàu, ha̍k-seng Í-lī-sa it-ti̍t tui-suî, m̄-goān pàng-lī. Í-lī-sa tuì Í-lī-a kiû chiok-hok kóng, ""Chiong kám-tōng lí ê Sîn hō͘ goá siang-hūn."" Í-lī-a iáu teh kóng ê sî, ū hé-chhia, hé-bé lâi keh-khui in, Í-lī-a chiū chē kńg-lê-hong chiūⁿ thiⁿ. Í-lī-a ū chiong i ê goā-saⁿ pàng lo̍h-lâi, Í-lī-sa o̍h i ê sian-siⁿ ê iūⁿ, ēng saⁿ phah Iok-tàn ê chuí, chuí chiū hun-khui hō͘ i kiâⁿ kè-khì (II Lia̍t-ông 2 chiuⁿ).
  4. Í-sek-lia̍t lâng kè Iok-tàn hô.
  Mô͘-se sí liáu, Iok-su-a chiap-soà choè Í-sek-lia̍t peh-sìⁿ ê léng-siù, i tī Iok-tàn hô tuì-bīn ê Si̍p-têng, bēng-lēng peh-sìⁿ tī saⁿ ji̍t kú tio̍h sèng-kiat ka-kī, thang pī-pān tī kè hô hit pêng lâi siú Poâⁿ-kè-choeh (Iok-su-a 3:5). In ê chiaⁿ ge̍h chhoe cha̍p ji̍t, chiū-sī 40 nî chêng tī Ai-ki̍p thâu pái siú Poâⁿ-kè-choeh ê ji̍t. Iok-su-a hoat-lēng chìn-kun, peh-sìⁿ khiā tī hoàn-lām ê Iok-tàn hô-kîⁿ, khoàⁿ-kìⁿ kng Iok-kuī ê chè-si hiòng Iok-tàn hô it-ti̍t chìn-khì, in ê kha chi̍t-ē lap tio̍h hô-chuí ê sî, Iok-tàn hô ê chuí-lâu thêng khí-lâi, ta-toē chhut-hiān, chhin-chhiūⁿ 40 nî chêng, in pē-kong tī Âng-hái só͘ khoàⁿ tio̍h, só͘ keng-giām tio̍h ê sîn-jiah chài-hiān. Kng Iok-kuī ê chè-si khiā tiām tī hô-tiong, thèng-hāu kàu peh-sìⁿ lóng-chóng kè hô. Peh-sìⁿ lóng kè liáu, Iok-su-a hō͘ kok chi-phài chhut chi̍t lâng tuì chè-si só͘ khiā ê hô-tiong kéng 12 lia̍p chio̍h-thâu, hû chiūⁿ hoāⁿ-téng, thia̍p choè tui choè kè hô ê kì-liām; lâi siàu-liām Siōng-tè ê koân-lêng. Peh-sìⁿ kè hô liáu, kng Iok-kuī ê chè-si chiah chiūⁿ hoāⁿ, tng āu-bīn ê chè-si ê kha lī-khui chuí, ta̍h chiūⁿ hoāⁿ ê sî, Iok-tàn hô-chuí chiū chiàu goân koh khai-sí lâu (Iok-su-a 3, 4 chiuⁿ).
  Chiah ê le̍k-sú í-keng kè-liáu, hiah ê chú-kak í-keng kè-sì, chóng-sī Iok-tàn hô chiàu goân teh lâu, tiām-tiām, bô oē bô kù, chhin-chhiūⁿ chá-chêng chi̍t iūⁿ, mî-ji̍t bô làng teh lâu......Goá ê thâu-khak lāi, in-uī tī chia só͘ bat hoat-seng kè ê chiah ê le̍k-sú, ná chún cháu-bé-teng kín-kín teh se̍h. Siūⁿ kàu tio̍h iú-hān ê lâng, tī Siōng-tè iû-kiú ê le̍k-sú ê bú-tâi téng saⁿ chiap-soà, khí-lâi hún-sek (粉飾), chiàu Siōng-tè só͘ chí-tēng ê phoè-ia̍h (配役), tī só͘ tiāⁿ-tio̍h ê sî-kî ê tiap-á-kú ê sî-kan, lâu in ê sū-chek kha-jiah, chiū kè-khì. Chóng-sī put-piàn ê sī Siōng-tè, I kàu-taⁿ iáu-kú teh léng-tō le̍k-sú. Jîn-luī tī I ê bīn-chêng beh sǹg choè sím-mi̍h?.....Chi̍t tāi kè-liáu iū chi̍t tāi, le̍k-sú ná lâu-chuí ti̍t-ti̍t lâu, iā lâu bô chīn, tī Siōng-tè ê bīn-chêng. Tuì kú-tn̂g ê le̍k-sú lâi khoàⁿ, sui-bóng tī toán-chhiok ê sî-kan, kín kè-khì chhin-chhiūⁿ lâu-chuí chi̍t iūⁿ ê lâng ê sìⁿ-miā; iáu-kú i ê su-sióng, kang-chok kap hêng-uî, beh toā éng-hióng āu-tāi ê choē-choē ê jîn-luī. Sū-kiāⁿ kè liáu lah - hó á-sī pháiⁿ - Siōng-tè iáu tī-teh. Iok-tàn hô chiàu-goân teh lâu. Kiám-chhái ū sin ê sū-kiāⁿ oē koh hoat-seng tī chia, iáu-kú Iok-tàn hô chiàu goân-lâi ê khoán, ti̍t-ti̍t lâu, koh lâu bô soah......Khiā tī Iok-tàn hô-piⁿ ū nn̄g hāng ê pí-kàu, bêng-hián hoat-seng tī sim-tiong; chiū-sī chhiat-si̍t kám-kak--tio̍h jîn-luī ê bî-soè, bô la̍t, loán-jio̍k, kap éng-oán ê Siōng-tè ê toā koân-lêng, tì-huī, chú-koân. Bî-soè koh iú-hān ê lâng, nā oē-thang chiong i ê sìⁿ-miā it-chhè só͘ ū ê lâi ha̍p-lâu tī bû-hān koh thiàⁿ-thàng ê Chú-cháiⁿ ê lāi-bīn, siⁿ chiah ū ì-gī, sí chiah ū kè-ta̍t.........Khoàⁿ chit phiàn ê toē, khoàⁿ teh lâu ê hô-chuí, tuì sim-lāi chi̍t hāng koh chi̍t hāng, bô chéng-tùn ê koan-kám ti̍t-ti̍t chhut-lâi, kàu m̄-chai lī-khui......Iok-tàn hô iáu teh lâu.
    Chit phiⁿ ""Sèng-toē Hóng-būn-kì"" chū tī kū-nî 4 ge̍h hō khan chài tī pún Pò, kàu taⁿ chóng kiōng chhut 24 pái, 15 chiuⁿ, choân phiⁿ 3 bān 5 chheng goā jī, thang kóng sī lán Kong-pò chin hán-tit tit-tio̍h ê tn̂g koh hó ê bûn-chiuⁿ. Chū khan-chài í-lâi, tit-tio̍h tho̍k-chiá chin toā ê hoan-gêng, bô-lūn kok-lāi á-sī hái-goā lóng ū thiaⁿ-tio̍h chheng-chàn ê siaⁿ. Só͘-í Pah chiu-nî Kì-liām Chhông-su í-keng koat-tēng beh chhut-pán choè chi̍t pún chheh, uī-tio̍h ài liâm-piⁿ ìn choè kui pún, só͘ chhun choē-choē goân-kó í-keng beh kau hō͘ Chhông-su Uí-oân-hoē. Pún Pò beh kàu chia chia̍t-chí, ǹg-bāng liâm-piⁿ oē chhut-pán choè kui pún chheh thang lī-ek tāi-ke chiū-sī.
                            Phian-chiá Kín-khé.",http://pojbh.lib.ntnu.edu.tw/script/artical-10144.htm,decode error
"-百週年紀念寫作比賽-
文藝組：第二名入選
Khioh著ê性命
Liāu Suī-lú
1965.06.15 P.36-42
※※※※人物※※※※
Se-bûn，Phek-san：夫婦。
Chó-chì： (童年kap成人)。
Má-lī：Se-bûn夫婦ê 奴隸， Chó-chì ê老母。
土匪： A. B. C.
小學生數名（數名）。
先生:學校ê老師。
Chùn-gē：大學生，是好額子弟。
Lē-ná：大學生數名（若干名）。
大學校長。
農民： A. B. C. D.
囡仔兩人
省長，
館長，
總統秘書，
十字會會長。
第 I 幕
Se： Phek-san！今á日我tī 十字路口看著一張ê告示，叫人著注意，小心保護家己ê 奴隸，因為土匪已經到咱ê警戒lah！
Phek： Tio̍h，我也有聽見，菜市仔內ê人攏teh講起這項代誌。
Se：近來土匪khah gâu算，in知搶掠奴隸比搶-the̍h別項物khah好。
Phek：我想ê-暗著叫Má-lī kap伊ê 囝， chhoā來chia 睏 khah安全。
Se： m̄免lah！咱無ta-po͘ ê 奴隸，土匪一定m̄掠查某 ê kap 囡仔。 In 值無三chiam-錢，土匪無hiah戇。
Phek： M̄-kú我boē放心，Má-lī實在是一個可取ê 奴隸，有伊管顧咱ê 農場實在真好，伊雖然女 ê (查某 ê)，總是所做無輸 ta-po͘ ê。
Se：有影！ Má-lī是堪得hō͘人o-ló ê 奴隸。已經暗lah，咱來去睏。 (攏總落台)。(遠遠狗teh 吠，三個土匪kap一個女奴隸抱一個嬰á 上台)。
土匪A：掠這個女ê，我想真麻煩。Kiám-chhái咱3人會為著 這個女ê 起冤家。
土匪B： 相拍 to有o͘h！ 待念你是老大，你若有意思阮beh 讓你。(大家笑)。
土匪A：請你m̄-thang誤會，我是講這個kâⁿ一個細漢囡仔， hō͘咱ê行動真無利便。我想將in 母囝放hō͘去，koh來掠別個。
土匪C： M̄-thang，城市女 ê 奴隸 khah值錢。
土匪B：注意聽！有馬腳蹄 ê 聲。 Aih!穩當是城內5 民兵 beh來掠咱，táⁿ 著趕緊走。
(攏總落台， 奴隸 kún-liòng chiah落台。Se-bûn kap兩個青年上台)。
青年A： Tī chia， tī chia！有新ê 腳蹄號，實在真gâu走，咱已經chhē 3 暝 3 日 lah， iáu-kú jip boē 著。
Se： (ǹg兩個青年人)。恁 khah少年趕緊去chhē，一定無真遠lah，若chhē著 kap in講條件，若是姑不將著用我hit隻siāng好ê 馬，也無要緊，he是最後ê條件。
我真thiám，無法度koh再行路lah，我tī 這叢大樹腳等恁。 (對 相對 ê方向入)。
(土匪A 上台 khiā tī 這旁，兩個青年上台， khiā tī koh一旁)。
土匪A： 恁兩人beh做甚麼？將恁 ê武器kǹg leh，進前來講條件。 (小停稍停)。阮已經看著 hit個女奴隸 ê頭家hit隻烏色ê 馬， 恁若將hit隻馬 牽來，in 母囝阮就beh放in tńg去。
青年A：用別 ê條件怎樣？因為阮ê主人hit隻馬是全縣第一好ê 馬。 伊 疼 hit隻馬親像伊家己ê 囝。
土匪A： Boē用得！阮ài hit隻馬就是。恁去將hit隻馬縛tī hit叢大樹腳，然後恁 著離開，阮會將恁所ài ê人放toà chia 還恁。 若 hō͘阮發見著有欺騙ê所在，就恁攏會無命。Taⁿ 趕緊去。
(青年人落台，土匪A pûn pi-á，眾土匪kap Má-lī 母囝上台)。
土匪A：我已經kap in講條件，就是用hit隻烏馬來換這兩個母囝。 (ǹg Má-lī)。Taⁿ 恁 thang koh 倒-tńg去恁頭家ê厝lah。有歡喜無？
Má-lī：真多謝， hō͘我會 thang koh tńg去，我ê頭家kap頭家娘是一個真好ê人。
土匪B：小等 leh！我tī烏人ê中間m̄-bat看著 chiah-nih suí ê 查某人，親像你。我想ài 留你來做我ê 某。 (ǹg土匪A)。老大ê！你m̄-thang放伊 tńg去。
Má-lī： (ǹg土匪B)。拜託leh！我已經有兩個囡仔，請你著好心leh！放我tńg去。
土匪B：免講：你著 tè我行。(牽Má-lī ê手)。將你ê 囝 tàn toà chia， (將囡仔搶起來，kā khǹg tī土腳)。
Má-lī： Oh！ M̄-thang hō͘我kap我ê 囝離開，著放我tńg去-
土匪B： 緊行( )
Má-lī：你若m̄ hō͘我kap我ê 囝做夥， 著將阮thâi死，m̄-thang hō͘阮活活來相離。
土匪B： 緊行-
土匪A： (開 3門銃做訊號就離開)。
(Se-bûn kap兩個青年上台)。(三人齊聲hán-hoah Má-lī)。
Se： (大聲叫Má-lī)。真奇怪，等攏無。
青年A： Eh！你看， hia有一包物，m̄知是甚麼，咱來看， (進前khiok起來看是嬰兒)。
Se： Oh！可憐ê 囝， iau，嘴乾koh破病，親像beh死ê款。
Oh！可憐ê 囝，你chiah-nih細漢就經驗著人生ê大悲極。你m̄知對 tó位來，也m̄知beh 對 tó位去。我m̄知你ê老父tī tó位，總是知你ê老母，今á日也離開你無koh 倒-tńg來。
對這時起你beh做我ê 囝， beh 姓我ê 姓， kap我生活，也beh得著一個好ê老母。Taⁿ 咱 著 tńg來。
Má-lī ê失蹤（失落）親像一ê 夢，其實人生就是夢。
-幕落-
第 II 幕
人物：Se-bûn夫婦，Chó-chì(Gorege 10歲男童)。
第一場： 地點Se-bûnê厝，Phek-san teh 補-thīⁿ，Se-bûn kia̍h 鋤頭對外面tńg來。
Phek：你今á日tńg來攏無sio-siāng，是有甚麼無心適ê事，連看to m̄ ài看我。
Se：無甚麼大代誌，是hō͘ Chó-chì問到走無路。這個囡仔真奇怪，問題特別濟，我teh 考慮 kiám-chhái 著 chhoā去hō͘精神科 ê醫生看。
Phek：是m̄-是你無把握thang 教伊， chiah走來我chia閃避(笑)？
Se：有影，我感覺beh對付這個囡仔，你khah有辦法，所以伊ê常常愛 kā你洗碗koh鬥煮飯，thang kap你講話。
Phek： 這個囡仔真聰明，伊有問題就是表示伊有追求知識。伊m̄是普通愛講話ê 囡仔，有時我看伊靜靜觀察一項物，bat一日無講話，總是也bat看伊 tī花園內家己講話。
Se： 這個囡仔常常kā我講：伊若有問題就問我，我若boē-thang kā 伊應， 伊就問上帝。有時hō͘我感覺真頭疼，伊已經真bat也會曉得，我想著設法hō͘ Chó-chì去讀冊，hō͘ 伊會曉看，bat 字，來讀聖經，koh-khah bat咱ê上帝。
(Chó-chì入厝)
Phek： Oh！ Chó-chì真好，阮tú teh講你ê代誌。Eh！你ê 袋-á內té甚麼？軟軟！！
Chó：你the̍h起來看就會知。
Phek： Oh！ Tō͘-ún， tō͘-ún！！你tē 這款驚人ê物beh做甚麼？
Se：你kiám m̄知，這就是伊ê趣味。你有看見伊 hit間小房間無？歸間攏是蟲lah，草lah，花lah koh有逐款無相像 ê土kap石頭。
Chó：我m̄是teh辦ke-ko͘ hé-á。我teh 看上帝做chiah-ê有甚麼thang利益人。
Phek： Chó-chì。你真聰明，總是真可惜你m̄-bat 字，你有想ài讀冊無？
Chó：我真愛bat 字， 會thang親像恁 án-ni讀冊kap聖經，koh 會thang寫批。總是我是烏人，beh去tó位讀冊。
Se：咱 tī附近有一間學校，你去chhē老師，ǹg望咱ê上帝替你開路。
第 III 幕
(一群 ê小學生 6-8名。Chó-chì 對一旁出)
學生A：老師。你看， hia有一個烏人ê 囡仔， 對 chia直直來。
學生B：老師，這個囡仔 beh做甚麼？一身烏-sô-sô， koh無穿鞋，看著真驚人。
先生： 大家安靜(ǹg Chó-chì)。小朋友，你有甚麼代誌走來chia.
Chó-chì：老師，我真愛讀冊，真愛會曉寫字，請你hō͘我kap chiah ê 囡仔 做夥讀冊。
先生：你是怎樣hiah-nih 愛讀冊？
Chó-chì：我看別人會曉看報紙，koh 會看聖經也會寫批，我真愛。
先生： Oh！ án-ni真好。你叫甚麼名？
Chó-chì：我ê名叫做Chó-chì Hoâ-sēng-tùn, Kak-ní.
(眾學生大笑)
學生A： Oh！ Thái有hiah-mih長ê名，驚死人。
Chó-chì：因為我有兩個姓，所以khah長，總是人攏叫我Chó-chì.
學生B：先生，阮mama講烏人ê身軀臭-ko͘-ko͘，kiám有影？我來鼻看leh。
先生：無lah！烏人只有皮膚烏nā-tiāⁿ， boē 臭臭。你ê肉雖然白，總是若無常常洗身軀，就會臭臭 neh。
學生C：老師，我聽人講若kap烏人作伙thit-thô 會 hō͘ oè-著 neh，阮若hō͘ 伊 tī chia作伙讀冊，阮hō͘ oè一個，逐個攏變烏囡仔 to 害 lah.(大家大笑)。
Chó-chì： 烏肉就是烏肉，白肉就是白肉，boē 相 oè。我看你有讀冊，總是比我khah戇(大家koh笑)。
先生： (ǹg Chó-chì)小朋友，我看你真可取，歡迎你讀冊，ǹg望你拍拚讀，將來一定會做一個gâu-人。各位小朋友，甚麼人beh kap 伊坐作伙？
Hô-bí：老師，我beh kap 伊坐作伙。阮mama常常kā阮講：無論散 抑是好額，無論烏人抑是白人，攏著做朋友。我看著真濟小朋友kā笑，真可憐(牽 Chó-chì ê手講)來我chia坐。
先生： Chó-chì，Hô-bí是咱這般ê 級長，伊真gâu讀冊koh真乖， ǹg望你以後也真gâu讀冊。
Chó-chì：老師真多謝，我一定beh認真讀冊。
第 IV 幕
幕後說明：經過15年，Chó-chì 對小學進到大學，攏是ná做工趁錢來完成學業。
大學生 Chùn-gē： Lē-ná， 今-á-日是畢業ê日子。你感覺怎樣？
Lē-ná：我無特別 ê感覺，只有感覺驚惶排 tī面前，就是實際ê出路ê 問題。
Chùn-gē： Lē-ná。你m̄免為著 chiah ê來煩惱。我對小學到現時，m̄知甚麼叫做煩惱。
你看！我ê老父有錢koh有地位，電影館有6間，水泥工廠兩間， 製藥廠，貿易行， hō͘你算boē了。只有你同意，我thang hō͘你月奉最好，也最輕鬆ê工作。
Lē-ná：你講有thang食，有thang用，也免經驗煩惱ê事，這款ê生活kap其他ê動物無各樣， 這款ê人生有甚麼目的？
Chùn-gē：你m̄-thang用這款ê話來刺鑿我。四年來我對你ê愛情無變換，你常常故意為難我。Lē-ná，我已經等4年lah。今á日請你著同意我ê要求？
Lē-ná：我已經kā你講，我絕對無同意你ê要求，請你m̄-thang koh來kô-kô-纏。總講：你kap我ê人生觀無相同。
Chùn-gē：我知你為何m̄ 愛我。你ê心已經 hō͘ hit個烏人所迷。 4年來你常常chhē機會kap hit個烏人講話，kiám有影我這個百萬富翁 ê 繼承人會 khah 輸 Chó-chì mah？ Lē-ná。我ê心已經碎lah，為著你碎lah！
Lē-ná：是，我ê心已經 hō͘ Chó-chì lah，因為伊有夠額ê人格 kap suí ê人生觀， koh伊有超越 ê智慧(Chó-chì kap另外一個同學上台)。
Chó-chì：今á日是大家所期待ê畢業ê日子。
Lē-ná： Chó-chì 恭喜，我已經看見成績報告，你是第一名，實在真難得，親像你這款智慧ê人我未bat 看見。
Chó-chì： 多謝你ê o-ló，實在真boē堪得。
大學生 B：大家恭喜！ Taⁿ今á日以後就是隨人行家己ê路lah，想著 beh入去社會chiah知4年ê大學教育真無夠額。(ǹg前看，校長出場)。Oh！咱ê校長來lah。
(學生排 tī一旁。形成beh 開會 ê 隊形)。
校長： 諸位 同學，每年這時時陣咱攏有相像 ê畢業式， 精差畢業ê人無相同nā-tiāⁿ。
總是每年我攏用這句話來勉勵大家，「人生以服務為目的，」ǹg望恁出去會大大利益人。
這時我beh 發證書 kap獎狀。這屆 ê第一名有打破歷年來ê記錄，4年總平均是98 分，實在真難得。Koh 伊所發表 ê畢業論文是「土地kap人類ê關係。」伊ê論文kap實驗有大大貢獻全美國。不但改良，就是對土-(土壤)發見染色（染料），這個人就是Chó-chì 同學。(眾人拍手o-ló)。
同時我代表本校董事會 kap教授會聘請Chó-chì 同學，對今á日起做本校 農學院ê教授，這是頭一代 ê烏人教授。這時請Chó-chì 同學發表演說：
Chó-chì：我boē會講甚麼，我ê目屎已經替我應答lah。
我就是用一隻馬換 tńg來ê性命，親像一叢野玫瑰生長tī樹林內，後來受搬徙到tī花園。
Oh！我ê心充滿感激kap感謝ê 目屎。 (一個the̍h 批 ê出)。
郵差： 恁 chia有一個叫Chó-chì， Hoâ-sēng-tùn， Kat-ní先生無？這是伊ê 限時掛號。
Chó-chì： 四年來我bē bat 接著一張批，怎樣會 tī chia 接著 掛號ê 批？ (拆開)。
「Chó-chì先生，咱兩個無sio-bat，總是對濟濟方面，我知你是一個傑出 ê青年，也是小數 ê烏人受大學教育ê一個。你tī社會上所beh得著 ê 名譽，地位 kap金錢是無限量。
總是我ài用一句懇切ê話對你哀求，「請你過來幫贊阮。」
我是一個烏人，tī美國南部為著烏人teh 奮鬥， chiah ê人m̄知beh怎樣犁田，iā種子kap收割。Koh我對 chiah ê是外行；我會thang 教 in寫字，讀冊kap怎樣起厝，我boē會幫贊in實際ê 問題，所以in常常iau-餓。
ǹg-望你，的確著來幫贊阮，我所會 thang hō͘你ê是工作，困難ê工作。
就是beh將一個落後， 貧困 kap可憐ê民族chhoā到tī豐富ê人生。
A-lí-pa-má 州 Tek-su-ki
基督教農業改進學院
主辦人： Bō͘-khek敬上。
(Chó-chì看了，tī 台頂行來行去，然後對lak-袋-á內the̍h一張ê紙來寫「我beh去。」用沉著 ê 態度)。
(Chó-chì進前對校長講話)。
Chó-chì：校長真失禮，我boē-thang接受你ê 聘請。我ài即時去美國南部為著我ê民族服務。
校長： Chó-chì，你無hō͘我失望。你著勇敢堅持你ê信仰。雖然你beh放sak 金錢，地位，名聲，總是你thang得著 suí ê果子。
你去，上帝kap你tī-teh (握手再會，校長落)。其他ê 同學進前來相kap 握手再會。 台-á 頂只chhun Lē-ná kap Chùn-gē兩人)。
Chùn-gē： Lē-ná，逐個人攏tńg去lah，你iáu teh想甚麼？今á日是快樂ê畢業紀念日，我請你來去國際大舞廳跳舞慶祝。
Lē-ná：請你離開，我m̄-ài koh聽你hit款糖甘蜜甜 ê話。
(Chùn-gē搖頭離開)
(Chó-chì 上，koāⁿ皮箱)
Chó-chì： Lē-ná,這是boē-thang閃避ê事實。咱著離開。人生常常boē-thang照理想來生活。
Lē-ná, 這張是我最得意ê 油畫（油繪），送你做紀念。
Lē-ná： Chó-chì，請你chhoā我去(流目屎)。
Chó-chì： Lē-ná， m̄是hiah-nih簡單ê代誌。南方烏人ê地界，m̄是你所想像會到 ê， tī hia充滿iau-餓，散赤，破病kap死無。
我boē-thang奉事你，siāng-時奉事我ê民族。你若常常替我祈禱，就是疼我ê表現。
(Chó-chì chim Lē-ná ê 雙手來離開)。
- 幕下 -
第V 幕
農民A： Chó-chì先生，你來chia是beh指導阮，改善阮ê生活。你看！阮所眾ê 棉花（棉花）一年一年減少收成，看阮beh怎樣tō好！
農民B： Chó-chì先生。我3 甲 ê田園攏種棉花，總是今年棉花著蟲真厲害；我ê 資本攏下落去，總是收無一半。
Chó-chì：兄弟，我kā 恁講， 恁年年種棉花，就棉花所需要ê 滋養自然一年不如一年； koh 棉花ê 蟲害（虫害），恁無消毒治蟲，蟲怎樣會死？Kiám m̄是koh-khah厲害mah？ Taⁿ我kā 恁講：恁著用輪作（輪作）ê 法度來增加生產。恁去將園犁 hō͘清氣，後來種蕃薯（番薯）。
農民A： 蕃薯是增生ê食物，無值錢。你beh叫阮食蕃薯來過日是mah？
(Chó-chì落去the̍h一腳箱)
Chó-chì：朋友，請你看。這是我用兩禮拜久ê時間tī實驗室所知ê 蕃薯 ê 用途。
(Chó-chì the̍h一罐，講這是甚麼？)
農民B： (鼻看leh) Oh！這是酒，這是醋，是麵粉，是糖，是咖啡， thn̂g-chiùⁿ， 澱粉， koh有油， 烏 oê-ko, kô͘-á. Oh！ iáu koh有，算boē了。
Chó-chì： chiah ê攏是對 蕃薯所得著 ê 物件。
農民A： Oh！ Koh有真好食ê餅類，總共有118 種，實在真奇妙。
Chó-chì：莫得掠做奇怪，chiah ê攏是主beh hō͘咱ê，咱著用感謝來承受。
(兩個農夫手攏the̍h一袋土豆出)。
農民C： Chó-chì先生，阮對南旁 ê koâiⁿ山地來，行3 暝 3日chiah來到chia。
過去阮ê土地攏種棉花，總是蟲害真厲害，兩，三年前阮ê地方有聽你ê建議攏總種土豆，頭一年阮有得著真好ê 價數。總是今年土豆大豐收，致到價數真bái， 幾-nā 百噸ê土豆 hiat tī 田裡無人beh 買。
農民D：阮若mài聽你ê話，mā iáu有淡薄ê 收入。土豆做飼料是無值錢;做人ê食物真好食，總是食boē飽。看阮beh 按怎？你著替阮想辦法，若無阮就beh chhoā 某囝來hō͘你飼。
Chó-chì： Oh！我ê上帝，你著幫贊我，我用濟濟方法beh幫贊農民，總是今á日所tú-著 ê就是反對kap怨言。
主ah！你啥事創造土豆？你既然賞賜阮夠額ê土豆，你一定beh 對土豆賞賜阮濟濟物。
主！請你一定將奧妙指示我。
(靜默， 沉默，農夫C. D. 上台)
農夫C： Chó-chì先生，你teh想甚麼？著趕緊替阮想辦法。
Chó-chì： (起身，the̍h一袋土豆)請你莫得攪擾我，我beh入去tī我ê實驗室 聽候主(停一時-á，有兩個囡仔抱一隻狗á來)
囡仔： Chó-chì先生有tī-teh無？
農夫C：你beh chhē 伊chhiòng甚麼？伊入去tī實驗室，無愛 kap人講話。
囡仔：我beh抱這隻狗來hō͘ 伊看病，阮這所在若有狗抑是豬破病，攏著 chhē 伊 chiah有法度。
農夫C：總是囡仔，阮已經tī chia等伊幾-nā日lah， 伊 iáu-boē beh出來(停一下-á Chó-chì出)
農夫C：有甚麼價值ê發見無？看你ê面有笑容，穩當有好消息。
Chó-chì：我beh證明hō͘ 恁看上帝無放sak咱。請恁來搬物件 (來去the̍h真濟款ê物)
Chó-chì： chiah ê攏是阮tī實驗室所做出來ê物件。
農夫C：先生，你kiám m̄是家己tī實驗室 mah？
Chó-chì： m̄是，有我ê上帝kap我合作，請看這是甚麼。
農夫C： Oh！這是牛乳， koh有麵包 (一項續一項)這是茶， 糖， 咖啡(ná講ná分hō͘ 囡仔 kap其他ê人食)。
農夫D： Chó-chì先生親像teh 變奇術， 對無變有，對土豆 變濟濟想boē了ê物件。我來算看leh，攏總幾項：
牛乳，麵粉，茶，醋，土豆 醬， 墨水，強力 糊， 油漆，樹油， 火油， 芳水，芳soat-bûn， 染料； iáu-kú有，我算boē了。
Chó-chì： Koh一項是最高貴ê 藥品，就是嬰兒 ê皮膚膏。
農夫C：今á日Chó-chì先生chiah-nih大ê發見，有替咱ê民族tī社會上吐一個大氣。
Chó-chì：請你m̄-thang講起我ê名，就是著將一切ê榮光歸hō͘主。
農夫D： Oh！你真正是上帝kap你同在ê人。
(縣長， 省長， 十字會代表，總統秘書出來)
總統秘書：我代表 Lô-su-hok總統向你表示敬意。你對土豆所發見有大貢獻人類。你一生服務ê精神是全美國ê榮光。
(進前將一條紅色 ê 徽章「勳章」結 tī Chó-chì身上)
縣長：你ê貢獻有大大提高烏人ê社會地位，我tī chia ài向你表示敬畏(賞 伊玫瑰徽章)。
省長：你是模範 ê 公民，我代表全省ê 人民表示敬畏(將一條藍色彩帶送hō͘ 伊)。
十字會 代表：你雖然m̄是醫生，總是你所發明用土豆油所做ê 藥品有真大ê貢獻(the̍h一包錢)。這是國際十字會 ê最大獎金(將金錢送hō͘ 伊)。
囡仔： (進前)你所做ê土豆餅kap牛乳真好食。我看著真濟人攏teh kā你o-ló koh送紀念物；我也ài用這隻古錐 ê狗送你做紀念。
Chó-chì： (行到台前，面ǹg頂面)。主ah！我是用一隻馬 換來ê性命，你iáu無看輕我。Oh！感謝主，o-ló主，著將一切ê榮光歸hō͘耶和華，歸hō͘耶和華。
眾人：願一切ê榮光歸hō͘耶和華。À-bēng。
- The end-
 ","-PAH CHIU-NÎ KÌ-LIĀM SIÁ-CHOK PÍ-SÀI-
BÛN-GĒ CHO͘: TĒ JĪ MIÂ JI̍P-SOÁN
KHIOH-TIOH Ê SÌⁿ-MIĀ
Liāu Suī-lú
1965.06.15 P.36-42
※※※※ Jîn-bu̍t ※※※※
Se-bûn, Phek-san: Hu-hū.
Chó-chì: (Tông-liân kap sêng-jîn).
Má-lī: Se-bûn hu-hū ê lô͘-lē, Chó-chì ê lāu-bú.
Thó͘-huí: A. B. C.
Sió-ha̍k-seng sò͘ miâ（數名）.
Sian-siⁿ: Ha̍k-hāu ê lāu-su.
Chùn-gē: Tāi-ha̍k-seng, sī hó-gia̍h chú-tē.
Lē-ná: Tāi-ha̍k-seng sò͘ miâ（若干名）.
Tāi-ha̍k hāu-tiúⁿ.
Lông-bîn: A. B. C. D.
Gín-ná nn̄g lâng
Séng-tiúⁿ.
Koān-tiúⁿ.
Chóng-thóng pì-su.
Si̍p-jī-hoē hoē-tiúⁿ.
TĒ I BŌ͘
Se: Phek-san! Kin-á-ji̍t goá tī si̍p-jī-lō͘ kháu khoàⁿ-tio̍h chi̍t tiuⁿ ê kò-sī, kiò lâng tio̍h chù-ì, sió-sim pó-hō͘ ka-kī ê lô͘-lē, in-uī thó͘-huí í-keng kàu lán ê kéng-kài lah!
Phek: Tio̍h, goá iā ū thiaⁿ-kìⁿ, chhài-chhī-á lāi ê lâng lóng teh kóng-khí chit hāng tāi-chì.
Se: Kūn-lâi thó͘-huí khah gâu sǹg, in chai chhiúⁿ-lia̍h lô͘-lē pí chhiúⁿ-the̍h pa̍t hāng mi̍h khah hó.
Phek: Goá siūⁿ ê-àm tio̍h kiò Má-lī kap I ê kiáⁿ, chhoā lâi chia khùn khah an-choân.
Se: M̄-bián lah! Lán bô ta-po͘ ê lô͘-lē, thó͘-huí it-tēng m̄ lia̍h cha-bó͘ ê kap gín-ná. In ta̍t bô saⁿ chiam-chîⁿ, thó͘-huí bô hiah gōng.
Phek: M̄-kú goá boē hòng-sim, Má-lī si̍t-chāi sī chi̍t ê khó-chhú ê lô͘-lē, ū I koán-kò͘ lán ê lông-tiûⁿ si̍t-chāi chin hó, I sui-jiân lú ê (Cha-bó͘ ê), chóng-sī só͘ choè bô su ta-po͘ ê.
Se: Ū iáⁿ! Má-lī sī kham-tit hō͘ lâng o-ló ê lô͘-lē. Í-keng àm-lah, lán lâi-khì khùn. (Lóng-chóng lo̍h tâi). (Hn̄g-hn̄g káu teh puī, 3 ê thó͘-huí kap chi̍t ê lú lô͘-lē phō chi̍t ê eⁿ-á siōng tâi).
Thó͘-huí A: Lia̍h chit ê lú ê, goá siūⁿ chin mâ-hoân. Kiám-chhái lán 3 lâng oē uī-tio̍h chit ê lú ê khí oan-ke.
Thó͘-huí B: Sio-phah to ū o͘h! Tài-liām lí sī láu-toā, lí nā ū ì-sù goán beh niū lí. (Tāi-ke chhiò).
Thó͘-huí A: Chhiáⁿ lí m̄-thang gō͘-hoē, goá sī kóng chit ê kâⁿ chi̍t ê soè-hàn gín-ná, hō͘ lán ê hêng-tōng chin bô lī-piān. Goá siūⁿ chiong in bú kiáⁿ pàng hō͘ khì, koh lâi lia̍h pa̍t ê.
Thó͘-huí C: M̄-thang, siâⁿ-chhī lú ê lô͘-lē khah ta̍t-chîⁿ.
Thó͘-huí B: Chù-ì thiaⁿ! Ū bé kha-tê ê siaⁿ. Aih! ún-tàng sī siâⁿ-lāi 5 bîn-peng beh lâi lia̍h lán, táⁿ tio̍h koáⁿ-kín cháu.
(Lóng-chóng lo̍h tâi, lô͘-lē kún-liòng chiah lo̍h tâi. Se-bûn kap nn̄g ê chheng-liân siōng tâi).
Chheng-liân A: Tī chia, tī chia! ū sin ê kha-tê hō, si̍t-chāi chin gâu cháu, lán í-keng chhē 3 mî 3 ji̍t lah, iáu-kú jip boē tio̍h.
Se: (ǹg nn̄g ê chheng-liân lâng). Lín khah siàu-liân koáⁿ-kín khì chhē, it-tēng bô chin hn̄g lah, nā chhē-tio̍h kap in kóng tiâu-kiāⁿ, nā-sī ko͘-put-chiong tio̍h ēng goá hit chiah siāng hó ê bé, iā bô iàu-kín, he sī choè-āu ê tiâu-kiāⁿ.
Goá chin thiám, bô hoat-tō͘ koh-chài kiâⁿ lō͘ lah, goá tī chit châng toā chhiū-kha tán lín. (Tuì siong-tuì ê hong-hiòng ji̍p).
(Thó͘-huí A siōng tâi khiā tī chit pêng, nn̄g ê chheng-liân siōng tâi, khiā tī koh chi̍t pêng).
Thó͘-huí A: Lín nn̄g lâng beh choè sím-mi̍h? Chiong lín ê bú-khì khǹg leh, chìn-chêng lâi kóng tiâu-kiāⁿ. (Sió thêng稍停). Goán í-keng khoàⁿ tio̍h hit ê lú lô͘-lē ê thâu-ke hit chiah o͘-sek ê bé, lín nā chiong hit chiah bé khan lâi, in bú-kiáⁿ goán chiū beh pàng in tńg-khì.
Chheng-liân A: ēng pat ê tiâu-kiāⁿ cháiⁿ-iūⁿ? In-uī goán ê chú-lâng hit chiah bé sī choân koān tē it hó ê bé. I thiàⁿ hit chiah bé chhin-chhiūⁿ I ka-kī ê kiáⁿ.
Thó͘-huí A: Boē ēng-tit! Goán ài hit chiah bé chiū-sī. Lín khì chiong hit chiah bé pa̍k tī hit châng toā chhiū-kha, jiân-āu lín tio̍h lī-khui, goán oē chiong lín só͘ ài ê lâng pàng toà chia hêng lín. Nā hō͘ goán hoat-kiàn tio̍h ū khi-phiàn ê só͘-chāi, chiū lín lóng oē bô miā. Taⁿ koáⁿ-kín khì.
(Chheng-liân lâng lo̍h tâi, Thó͘-huí A pûn pi-á, chèng thó͘-huí kap Má-lī bú kiáⁿ siōng tâi).
Thó͘-huí A: Goá í-keng kap in kóng tiâu-kiāⁿ, chiū-sī ēng hit chiah o͘-bé lâi oāⁿ chit nn̄g ê bú-kiáⁿ. (ǹg Má-lī). Taⁿ lín thang koh tò-tńg khì lín thâu-ke ê chhù lah. Ū hoaⁿ-hí bô?
Má-lī: Chin to-siā, hō͘ goá oē thang koh tńg-khì, goá ê thâu-ke kap thâu-ke-niû sī chi̍t ê chin hó ê lâng.
Thó͘-huí B: Sió tán leh! Goá tī o͘-lâng ê tiong-kan m̄-bat khoàⁿ-tio̍h chiah-nih suí ê cha-bó͘ lâng, chhin-chhiūⁿ lí. Goá siūⁿ ài lâu lí lâi choè goá ê bó͘. (ǹg Thó͘-huí A). Láu-toā ê! Lí m̄-thang pàng i tńg-khì.
Má-lī: (ǹg Thó͘-huí B). Pài-thok leh! Goá í-keng ū nn̄g ê gín-ná, chhiáⁿ lí tio̍h hó-sim leh! pàng goá tńg-khì.
Thó͘-huí B: Bián kóng, lí tio̍h tè goá kiâⁿ. (Khan Má-lī ê chhiú). Chiong lí ê kiáⁿ tàn toà chia, (chiong gín-ná chhiúⁿ khí-lâi, kā khǹg tī thô͘-kha).
Má-lī: Oh! M̄-thang hō͘ goá kap goá ê kiáⁿ lī-khui, tio̍h pàng goá tńg-khì-
Thó͘-huí B: Kín-kiâⁿ ( )
Má-lī: Lí nā m̄ hō͘ goá kap goá ê kiáⁿ choè-hoé, tio̍h chiong goán thâi-sí, m̄-thang hō͘ goán oa̍h-oa̍h lâi saⁿ-lī.
Thó͘-huí B: Kín kiâⁿ-
Thó͘-huí A: (Khui 3 mn̂g chhèng choè sìn-hō chiū lī-khui).
(Se-bûn kap nn̄g ê chheng-liân siōng tâi). (Saⁿ lâng choê siaⁿ hán-hoah Má-lī).
Se: (Toā siaⁿ kiò Má-lī). Chin kî-koài, tán lóng bô.
Chheng-liân A: Eh! Lí khoàⁿ, hia ū chi̍t pau mi̍h, m̄-chai sī sím-mi̍h, lán lâi khoàn, (chìn-chêng khioh khí-lâi khoàⁿ sī eng-jî).
Se: Oh! Khó-lîn ê kiáⁿ, iau, chhuì-ta koh phoà-pīⁿ, chhin-chhiūⁿ beh sí ê khoán.
Oh! Khó-lîn ê kiáⁿ, lí chiah-nih soè-hàn chiū keng-giām tio̍h jîn-seng ê toā pi-ke̍k. Lí m̄-chai tuì tó-uī lâi, iā m̄-chai beh tuì tó-uī khì. Goá m̄-chai lí ê lāu-pē tī tó-uī, chóng-sī chai lí ê lāu-bú, kin-á-ji̍t iā lī-kui lí bô koh tò-tńg lâi.
Tuì chit sî khí lí beh choè goá ê kiáⁿ, beh sìⁿ goá ê sìⁿ, kap goá seng-oa̍h, iā beh tit-tio̍h chi̍t ê hó ê lāu-bú. Taⁿ lán tio̍h tńg-lâi.
Má-lī ê sit-chong（失落）chhin-chhiūⁿ chi̍t ê bāng, kî-si̍t jîn-seng chiū-sī bāng.
-Bō͘ lo̍h-
TĒ II BŌ͘
Jîn-bu̍t: Se-bûn hu-hū, Chó-chì(Gorege 10 hè lâm-tông).
Tē it tiûⁿ: Toē-tiám Se-bûn ê chhù, Phek-san teh pó͘-thīⁿ, Se-bûn kia̍h tû-thâu tuì goā-bīn tńg-lâi.
Phek: Lí kin-á-ji̍t tńg-lâi lóng bô sio-siāng, sī ū sím-mi̍h bô sim-sek ê sū, liân khoàⁿ to m̄ ài khoàⁿ goá.
Se: Bô sím-mi̍h toā tāi-chì, sī hō͘ Chó-chì mn̄g kàu cháu bô lō͘. Chit ê gín-ná chin kî-koài, būn-toê te̍k-pia̍t choē, goá teh khó-lū kiám-chhái tio̍h chhoā khì hō͘ cheng-sîn kho ê i-seng khoàⁿ.
Phek: Sī m̄-sī lí bô pá-ak thang kà i, chiah cháu lâi goá chia siám-pī(chhiò)?
Se: Ū iáⁿ, goá kám-kak beh tuì-hù chit ê gín-ná, lí khah ū pān-hoat, só͘-í I ê siông-siông ài kā lí soè oáⁿ koh tàu chú-pn̄g, thang kap lí kóng-oē.
Phek: Chit ê gín-ná chin chhong-bêng, I ū būn-toê chiū-sī piáu-sī I ū tui-kiû chai-bat. I m̄-sī phó͘-thong ài kóng-oē ê gín-ná, ū sî goá khoàⁿ i chēng-chēng koan-chhat chi̍t hāng mi̍h, bat chi̍t ji̍t bô kóng-oē, chóng-sī iā bat khoàⁿ i tī hoe-hn̂g lāi ka-kī kóng oē.
Se: Chit ê gín-ná siông-siông kā goá kóng, i nā ū būn-toê chiū mn̄g goá, goá nā boē thang kā i ìn, i chiū mn̄g Siōng-tè. Ū sî hō͘ goá kám-kak chin thâu thiàⁿ, i í-keng chin bat iā oē hiáu-tit, goá siūⁿ tio̍h siat-hoat hō͘ Chó-chì khì tha̍k-chheh, hō͘ i oē hiáu-khoàⁿ, bat jī, lâi tha̍k Sèng-keng, koh-khah bat lán ê Siōng-tè.
(Chó-chì ji̍p chhù)
Phek: Oh! Chó-chì chin hó, goán tú teh kóng lí ê tāi-chì. Eh! Lí ê tē-á lāi té sím-mi̍h? Nńg-nńg!!
Chó: Lí the̍h khí-lâi khoàⁿ chiū oē chai.
Phek: Oh! Tō͘-ún, tō͘-ún!! Lí tē chit khoán kiaⁿ-lâng ê mi̍h beh choè sím-mi̍h?
Se: Lí kiám m̄-chai, che chiū-sī I ê chhù-bī. Lí ū khoàⁿ-kìⁿ I hit keng sió pâng-keng bô? Kui keng lóng sī thâng lah, chháu lah, hoe lah koh ū ta̍k khoán bô sio-siāng ê thô͘ kap chio̍h-thâu.
Chó: Goá m̄-sī teh pān ke-ko͘ hé-á. Goá teh khoàⁿ Siōng-tè choè chiah ê ū sím-mi̍h thang lī-ek lâng.
Phek: Chó-chì. Lí chin chhong-bêng, chóng-sī chin khó-sioh lí m̄-bat jī, lí ū siūⁿ ài tha̍k-chheh bô?
Chó: Goá chin ài bat jī, oē thang chhin-chhiūⁿ lín án-ni tha̍k-chheh kap Sèng-keng, koh oē thang siá phoe. Chóng-sī goá sī o͘-lâng, beh khì tó-uī tha̍k-chheh.
Se: Lán-tī hū-kūn ū chi̍t keng ha̍k-hāu, lí khì chhē lāu-su, ǹg-bāng lán ê Siōng-tè thoè lí khui lō͘.
- ○ -
TĒ III BŌ͘
(Chi̍t kûn ê sió-ha̍k-seng 6-8 miâ. Chó-chì tuì chi̍t pêng chhut)
Ha̍k-seng A: Lāu-su. Lí khoàn, hia ū chi̍t ê o͘-lâng ê gín-ná, tuì chia ti̍t-ti̍t lâi.
Ha̍k-seng B: Lāu-su, chit ê gín-ná beh choè sím-mi̍h? Chi̍t sin o͘-sô-sô, koh bô chhēng oê, khoàⁿ-tio̍h chin kiaⁿ-lâng.
Sian-siⁿ: Tāi-ke an-chēng (ǹg Chó-chì). Sió-pêng-iú, lí ū sím-mi̍h tāi-chì cháu lâi chia.
Chó-chì: Lāu-su, goá chin ài tha̍k-chheh, chin ài oē-hiáu siá jī, chhiáⁿ lí hō͘ goá kap chiah ê gín-ná chò-hoé tha̍k-chheh.
Sian-siⁿ: Lí sī cháiⁿ-iūⁿ hiah-nih ài tha̍k-chheh?
Chó-chì: Goá khoàⁿ pa̍t lâng oē-hiáu khoàⁿ pò-choá, koh oē khoàⁿ Sèng-keng iā oē siá phoe, goá chin ài.
Sian-siⁿ: Oh! án-ni chin hó. Lí kiò sím-mi̍h miâ?
Chó-chì: Goá ê miâ kiò-choè Chó-chì Hoâ-sēng-tuìn, Kak-ní.
(Chèng ha̍k-seng toā chhiò)
Ha̍k-seng A: Oh! Thái ū hiah-mih tn̂g ê miâ, kiaⁿ sí lâng.
Chó-chì: In-uī goá ū nn̄g ê sìⁿ, só͘-í khah tn̂g, chóng-sī lâng lóng kiò goá Chó-chì.
Ha̍k-seng B: Sian-siⁿ, goán mama kóng o͘-lâng ê seng-khu chhàu-ko͘-ko͘, kiám ū iáⁿ? goá lâi phīⁿ khoàⁿ leh.
Sian-siⁿ: Bô lah! o͘-lâng chí-ū phê-hu o͘ nā-tiāⁿ, boē chhàu-chhàu. Lí ê bah sui-jiân pe̍h, chóng-sī nā bô siông-siông soé seng-khu, chiū oē chhàu-chhàu neh.
Ha̍k-seng C: Lāu-su, goá thiaⁿ lâng kóng nā kap o͘-lâng chò-hoé thit-thô oē hō͘ oè-tio̍h neh, goán nā hō͘ I tī chia chò-hoé tha̍k-chheh, goán hō͘ oè chi̍t ê, ta̍k ê lóng pìⁿ o͘ gín-ná to hāi lah.(tāi-ke toā chhiò).
Chó-chì: O͘-bah chiū-sī o͘-bah, pe̍h-bah chiū-sī pe̍h-bah, boē sio oè. Goá khoàⁿ lí ū tha̍k-chheh, chóng-sī pí goá khah gōng(tāi-ke koh chhiò).
Sian-siⁿ: (ǹg Chó-chì) Sió pêng-iú, goá khoàⁿ lí chin khó-chhú, hoan-gêng lí tha̍k-chheh, ǹg-bāng lí phah-piàⁿ tha̍k, chiong-lâi it-tēng oē choè chi̍t ê gâu-lâng. Kok uī sió pêng-iú, sím-mi̍h lâng beh kap i chē chò-hoé?
Hô-bí: Lāu-su, goá beh kap I chē chò-hoé. Goán mama siông-siông kā goán kóng, bô-lūn sàn á-sī hó-gia̍h, bô-lūn o͘-lâng á-sī pe̍h-lâng, lóng tio̍h choè pêng-iú. Goá khoàⁿ-tio̍h chin-choē sió pêng-iú kā chhiò, chin khó-lîn (khan Chó-chì ê chhiú kóng) lâi goá chia chē.
Sian-siⁿ: Chó-chì, Hô-bí sī lán chit pan ê kip-tiúⁿ, i chin gâu tha̍k-chheh koh chin koai, ǹg-bāng lí í-āu iā chin gâu tha̍k-chheh.
Chó-chì: Lāu-su chin to-siā, goá it-tēng beh jīn-chin tha̍k-chheh.
- : -
TĒ IV BŌ͘
Bō͘-āu soat-bêng: Keng-kè 15 nî, Chó-chì tuì sió-o̍h chìn kàu toā -o̍h, lóng sī ná choè kang thàng chîⁿ lâi oân-sêng ha̍k-gia̍p.
Tāi-ha̍k-seng Chùn-gē: Lē-ná, kin-á-ji̍t sī pit-gia̍p ê ji̍t-chí. Lí kam-kak cháiⁿ-iūⁿ?
Lē-ná: Goá bô te̍k-piat ê kám-kak, chí-ū kám-kak kiaⁿ-hiâⁿ pâi tī bīn-chêng, chiū-sī si̍t -chè ê chhut-lō͘ ê būn-toê.
Chùn-gē: Lē-ná. Lí m̄-bián uī-tio̍h chiah ê lâi hoân-ló. Goá tuì sió-o̍h kàu hiān-sî, m̄-chai sím-mi̍h kiò-choè hoân-ló.
Lí khoàⁿ! Goá ê lāu-pē ū chîⁿ koh ū toē-uī, tiān-iáⁿ-koán ū 6 keng, chuí-nî kang-chhiúⁿ nn̄g keng, chè-io̍h-chhiúⁿ, bō͘-e̍k-hâng, hō͘ lí sǹg boē liáu. Chí-ū lí tông-ì, goá thang hō͘ lí ge̍h-hōng choè hó, iā choè khin-sang ê kang-chok.
Lē-ná: Lí kóng ū thang chia̍h, ū thang ēng, iā bián keng-giām hoân-ló ê sū, chit khoán ê seng-oa̍h kap kî-thaⁿ ê tōng-bu̍t bô koh-iūⁿ, chit khoán ê jîn-seng ū sím-mi̍h bo̍k-tek?
Chùn-gē: Lí m̄-thang ēng chit khoán ê oē lâi chhì-chha̍k goá. Sì nî lâi goá tuì lí ê ài-chêng bô piàn-oān, lí siông-siông kò͘-ì uî-lân goá. Lē-ná. Goá í-keng tán 4 nî lah. Kin-á-ji̍t chhiáⁿ lí tio̍h tông-ì goá ê iau-kiû?
Lē-ná: Goá í-keng kā lí kóng, goá choa̍t-tuì bô tông-ì lí ê iau-kiû, chhiáⁿ lí m̄-thang koh lâi kô-kô-tîⁿ. Chóng kóng, lí kap goá ê jîn-seng-koan bô saⁿ-tâng.
Chùn-gē: Goá chai lí uī-hô m̄ ài goá. Lí ê sim í-keng hō͘ hit ê o͘-lâng só͘ bê. 4 nî lâi lí siông-siông chhē ki-hoē kap hit ê o͘-lâng kóng oē, kiám ū iáⁿ goá chit ê pah-bān hù-ong ê kè-sêng-jîn oē khah su Chó-chì mah? Lē-ná. Goá ê sim í-keng chhuì lah, uī-tio̍h lí chhuì lah!
Lē-ná: Sī, goá ê sim k2-keng hō͘ Chó-chì lah, in-uī I ū kàu-gia̍h ê jîn-keh kap suí ê jîn-seng-koan, koh I ū chhiau-oa̍t ê tì-huī (Chó-chì kap lēng-goā chi̍t ê tông-o̍h siōng tâi).
Chó-chì: Kin-á-ji̍t sī tāi-ke só͘ kî-thāi ê pit-gia̍p ê ji̍t-chí.
Lē-ná: Chó-chì kiong-hí! Goá í-keng khoàⁿ-kìⁿ sêng-chek pò-kò, lí sī tē it miâ, si̍t-chāi chin lân-tit, chhin-chhiūⁿ lí chit khoán tì-huī ê lâng goá bē bat khoàⁿ-kìⁿ.
Chó-chì: To-siā lí ê o-ló, si̍t-chāi chin boē kham-tit.
Tāi-ha̍k-seng B: Tāi-ke kiong-hí! Taⁿ kin-á-ji̍t í-āu chiū-sī suî-lâng kiâⁿ ka-kī ê lō͘ lah, siūⁿ-tio̍h beh ji̍p-khì siā-hoē chiah chai 4 nî ê Tāi-ha̍k kàu-io̍k chin bô kàu-gia̍h. (ǹg chêng khoàⁿ, hāu-tiúⁿ chhut-tiûⁿ). Oh! Lán ê hāu-tiúⁿ lâi lah.
(Ha̍k-seng pâi tī chi̍t pêng, hêng-sêng beh khui-hoē ê tuī-hêng).
Hāu-tiúⁿ: Chu-uī tông-ha̍k, muí nî chit ê sî-chūn lán lóng ū sio-siāng ê pit-gia̍p-sek, cheng-chha pit-gia̍p ê lâng bô saⁿ-tâng nā-tiāⁿ.
Chóng-sī muí nî goá lóng ēng chit kù oē lâi bián-lē tāi-ke, ""Jîn-seng í ho̍k-bū uî bo̍k-tek,"" ǹg-bāng lín chhut-khì oē toā-toā lī-ek lâng.
Chit sî goá beh hoat chèng-su kap chióng-chn̄g. Chit kài ê tē it miâ ū táⁿ-phoà le̍k-nî lâi ê kì-lio̍k, 4 nî chóng pêng-kun sī 98 hun, si̍t-chāi chin lân-tit. Koh I só͘ hoat-piáu ê pit-gia̍p lūn-bûn sī ""Thó͘-toē kap jîn-luī ê koan-hē."" I ê lūn-bûn kap si̍t-giām ū toā-toā kòng-hiàn choân Bí-kok. Put-tàn kái-liông, chiū-sī tuì thô͘-(thô͘-jipn̄g) hoat-kiàn ní-sek（染料）, chit ê lâng chiū-sī Chó-chì tông-o̍h. (Chèng-lâng phah chhiú o-ló).
Tông-sî goá tāi-piáu pún-hāu táng-sū-hoē kap kàu-siū-hoē phèng-chhiáⁿ Chó-chì tông-o̍h, tuì kin-á-ji̍t khí choè pún-hāu Lông-ha̍k-īⁿ ê kàu-siū, che sī thâu chi̍t tāi ê o͘-lâng kàu-siū. Chit sî chhiáⁿ Chó-chì tông-o̍h hoat-piáu ián-soat:
Chó-chì: Goá boē-oē kóng sím-mi̍h, goá ê ba̍k-sái í-keng thoè goá ìn-tap lah.
Goá chiū-sī ēng chi̍t chiah bé oāⁿ tńg-lâi ê sìⁿ-miā, chhin-chhiūⁿ chi̍t châng iá muî-kuì seng-tióng tī chhiū-nâ lāi, āu-lâi siū poaⁿ-soá kàu tī hoe-hn̂g.
Oh! Goá ê sim chhiong-moá kám-kek kap kám-siā ê ba̍k-sái. (Chi̍t ê the̍h phoe ê chhut).
Iû-chhe: Lín chia ū chi̍t ê kiò Chó-chì, Hoâ-sēng-tùn, Kat-ní Sian-siⁿ bô? Che sī I ê hān-sî koà-hō.
Chó-chì: Sì nî lâi goá bē bat chiap-tio̍h chi̍t tiuⁿ phoe, cháiⁿ-iūⁿ oē tī chia chaip-tio̍h koà-hō ê phoe? (Thiah-khui).
""Chó-chì Sian-siⁿ, lán nn̄g ê bô sio-bat, chóng-sī tuì choē-choē hong-bīn, goá chai lí sī chi̍t ê kia̍t-hhut ê chheng-liân, iā sī sió-sò͘ ê o͘-lâng siū Tāi-ha̍k kàu-io̍k ê chi̍t ê. Lí tī siā-hoē siōng só͘ beh tit-tio̍h ê bêng-ū, toē-uī kap kim-chîⁿ sī bô hān-liōng.
Chóng-sī goá ài ēng chi̍t kù khún-chhiat ê oē tuì lí ai-kiû, ""Chhiáⁿ lí kè-lâi pang-chān goán.""
Goá sī chi̍t ê o͘-lâng, tī Bí-kok Lâm-pō͘ uī-tio̍h o͘-lâng teh hùn-tò͘, chiah ê lâng m̄-chai beh cháiⁿ-iūⁿ lê chhân, iā chéng-chí kap siu-koah. Koh goá tuì chiah ê sī goā-hâng; goá oē thang kà in siá-jī, tha̍k-chheh kap cháiⁿ-iūⁿ khí-chhù, goá boē-oē pang-chān in si̍t-chè ê būn-toê, só͘-í in siông-siông iau-gō͘.
ǹg-bāng lí, tek-khak tio̍h lâi pang-chān goán, Goá só͘ oē thang hō͘ lí ê sī kang-chok, khùn-lân ê kang-chok.
Chiū-sī beh chiong chi̍t ê lo̍k-hō͘, pîn-khùn kap khó-lîn ê bîn-cho̍k chhoā kàu tī hong-hù ê jîn-seng.
A-lí-pa-má chiu Tek-su-ki
Ki-tok-kàu Lông-gia̍p Kái-chìn Ha̍k-īⁿ
Chú-pān jîn: Gō͘-khek kèng-siōng.
(Chó-chì khoàⁿ liáu, tī tâi-téng kiâⁿ-lâi kiâⁿ-khì, jiân-āu tuì lak-tē-á lāi the̍h chi̍t tiuⁿ ê choá lâi siá ""Goá beh khì."" ēng tîm-tio̍k ê thài-tō͘).
(Chó-chì chìn-chêng tuì hāu-tiúⁿ kóng oē).
Chó-chì: Hāu-tiúⁿ chin sit-lé, goá boē thang chiap-siū lí ê phèng-chhiáⁿ. Goá ài chek-sî khì Bí-kok lâm-pō͘ uī-tio̍h goá ê bîn-cho̍k ho̍k-bū.
Hāu-tiúⁿ: Chó-chì, lí bô hō͘ goá sit-bāng. Lí tio̍h ióng-kám kian-chhî lí ê sìn-gióng. Sui-jiân lí beh pàng-sak kim-chîⁿ, toē-uī, miâ-siaⁿ, chóng-sī lí thang tit-tio̍h suí ê ké-chí.
Lí khì, Siōng-tè kap lí tī-teh (ak-chhiú chài-hoē, hāu-tiúⁿ lo̍h). Kî-thaⁿ ê tông-o̍h chìn-chêng lâi saⁿ-kap ak-chhiú chài-hoē. Tâi-á téng chí chhun Lē-ná kap Chùn-gē nn̄g lâng).
Chùn-gē: Lē-ná, ta̍k ê lâng lóng tńg-khì lah, lí iáu teh siūⁿ sím-mi̍h? Kin-á-ji̍t sī khoài-lo̍k ê pit-gia̍p kì-liām-ji̍t, goá chhiáⁿ lí lâi khì Kok-chè toā bú-thiaⁿ thiàu-bú khèng-chiok.
Lē-ná: Chhiáⁿ lí lī-khui, goá m̄-ài koh thiaⁿ lí hit khoán thn̂g-kam bi̍t-tiⁿ ê oē.
(Chùn-gē iô thâu lī-khui)
(Chó-chì chiūⁿ, koāⁿ phê-siuⁿ)
Chó-chì: Lē-ná, che sī boē thang siám-pī ê sū-si̍t. Lán tio̍h lī-khui. Jîn-seng siông-siông boē thang chiàu lí-sióng lâi seng-oa̍h.
Lē-ná, chit tiuⁿ sī goá choè tek-ì ê iû-uī（油繪）, sàng lí choè kì-liām.
Lē-ná: Chó-chì, chhiáⁿ lí chhoā goá khì (lâu ba̍k-sái).
Chó-chì: Lē-ná, m̄-sī hiah-nih kán-tan ê tāi-chì. Lâm-hng o͘-lâng ê toē-kài, m̄-sī lí só͘ sióng-siōng oē kàu ê, tī hia chhiong-moá iau-gō, sàn-chhiah, phoà-pīⁿ kap sí-bô.
Goá boē thang hōng-sū lí, siāng-sî hōng-sū goá ê bîn-cho̍k. Lí nā siông-siông thoè goá kî-tó, chiū-sī thiàⁿ goá ê piáu-hiān.
(Chó-chì chim Lē-ná ê siang chhiú lâi lī-khui).
- Bō͘ hā -
TĒ V BŌ͘
Lông-bîn A: Chó-chì Sian-siⁿ, lí lâi chia sī beh chí-tō goán, kái-siān goán ê seng-oa̍h. Lí khoàⁿ! Goán só͘ chèng ê mî-hoe（棉花）chi̍t nî chi̍t nî kiám-chió siu-sêng, khoàⁿ goán beh cháiⁿ-iūⁿ tō hó!
Lông-bîn B: Chó-chì Sian-siⁿ. Goá 3 kah ê chhân-hn̂g lóng chèng mî-hoe, chóng-sī kin-nî mî-hoe tio̍h thâng chin lī-hāi; goá ê chu-pún lóng hē lo̍h-khì, chóng-sī siu bô chi̍t poàⁿ.
Chó-chì: Hiaⁿ-tī, goá kā lín kóng, lín nî-nî chèng mî-hoe, chiū mî-hoe só͘ su-iàu ê chu-ióng chū-jiân chi̍t nî put-jû chi̍t nî; koh mî-hoe ê thang-hāi（虫害）, lín bô siau-to̍k tī-thâng, thâng cháiⁿ-iūⁿ oē sí? Kiám m̄-sī koh-khah lī-hāi mah? Taⁿ goá kā lín kóng, lín tio̍h ēng lûn-chok（輪作）ê hoat-tō͘ lâi cheng-ka seng-sán. Lín khì chiong hn̂g lê hō͘ chheng-khì, āu-lâi chèng han-chû（番薯）.
Lông-bîn A: Han-chû sī cheng-siⁿ ê chia̍h-mi̍h, bô ta̍t chîⁿ. Lí beh kiò goán chia̍h han-chû lâi kè ji̍t sī mah?
(Chó-chì lo̍h-khì the̍h chi̍t kha siuⁿ)
Chó-chì: Pêng-iú, chhiáⁿ lí khoàn. Che sī goá ēng nn̄g lé-pài kú ê sî-kan tī si̍t-giām-sek só͘ chai ê han-chû ê iōng-tô͘.
(Chó-chì the̍h chi̍t koàn, kóng che sī sím-mi̍h?)
Lông-bîn B: (Phīⁿ-khoàⁿ leh) Oh! che sī chiú, che sī chhò͘, sī mī-hún, sī thn̂g, sī kap-pi, thn̂g-chiùⁿ, tiān-hún, koh ū iû, o͘ oê-ko, kô͘-á. Oh! iáu koh ū, sǹg boē liáu.
Chó-chì: Chiah ê lóng sī tuì han-chû só͘ tit-tio̍h ê mih-kiāⁿ.
Lông-bîn A: Oh! Koh ū chin hó chia̍h ê piáⁿ-luī, chóng-kiōng ū 118 chióng, si̍t-chāi chin kî-biāu.
Chó-chì: Bo̍h-tit lia̍h choè kî-koài, chiah ê lóng sī Chú beh hō͘ lán ê, lán tio̍h ēng kám-siā lâi sêng-siū.
(Nn̄g ê lông-hu chhiú lóng the̍h chi̍t tē thô͘-tau chhut).
Lông-bîn C: Chó-chì Sian-siⁿ, goán tuì lâm-pêng ê koâiⁿ soaⁿ-toē lâi, kiâⁿ 3 mî 3 ji̍t chiah lâi kàu chia.
Kè-khì goán ê thó͘-toē lóng chèng mî-hoe, chóng-sī thâng-hāi chin lī-hāi, nn̄g, saⁿ nî chêng goán ê toē-hng ū thiaⁿ lí ê kiàn-gī lóng-chóng chèng thô͘-tāu, thâu chi̍t nî goán ū tit-tio̍h chin hó ê kè-siàu. Chóng-sī kin-nî thô͘-tāu toā hong-siu, tì-kàu kè-siàu chin bái, kuí-nā pah tùn ê thô͘-tāu hiat tī chhân-nih bô lâng beh boé.
Lông-bîn D: Goán nā mài thiaⁿ lí ê oē, mā iáu ū tām-po̍h ê siu-ji̍p. Thô͘-tāu choè chhī-liāu sī bô ta̍t chîⁿ; choè lâng ê chia̍h-mi̍h chin hó chia̍h, chóng-sī chia̍h boē pá. Khoàⁿ goán beh án-choáⁿ? Lí tio̍h thoè goán siūⁿ pān-hoat, nā bô goán chiū beh chhoā bó͘-kiáⁿ lâi hō͘ lí chhī.
Chó-chì: Oh! Goá ê Siōng-tè, Lí tio̍h pang-chān goá, goá ēng choē-choē hong-hoat beh pang-chān lông-bîn, chóng-sī kin-á-ji̍t só͘ tú-tio̍h ê chiū-sī hoán-tuì kap oàn-giân.
Chú ah! Lí siáⁿ-sū chhòng-chō thô͘-tāu? Lí kì-jiân siúⁿ-sù goán kàu-gia̍h ê thô͘-tāu, lí it-tēng beh tuì thô͘-tāu siúⁿ-sù goán choē-choē mi̍h.
Chú! chhiáⁿ lí it-tēng chiong ò-biāu chí-sī goá.
(Chēng-be̍k, 沉默, Lông-hu C. D. chiūⁿ tâi)
Lông-hu C: Chó-chì Sian-siⁿ, lí teh siūⁿ sím-mi̍h? Tio̍h koáⁿ-kín thoè goán siūⁿ pān-hoat.
Chó-chì: (Khí-sin, the̍h chi̍t tē thô͘-tāu) Chhiáⁿ lí bo̍h-tit kiáu-jiáu goá, goá beh ji̍p-khì tī goá ê si̍t-giām-sek thèng-hāu Chú (thêng chi̍t sî-á, ū nn̄g ê gín-ná phō chi̍t chiah káu-á lâi)
Gín-ná: Chó-chì Sian-siⁿ ū tī-teh bô?
Lông-hu C: Lí beh chhē I chhiòng sím-mi̍h? I ji̍p-khì tī si̍t-giām-sek, bô ài kap lâng kóng oē.
Gín-ná: Goá beh phō chit chiah káu lâi hō͘ i khoàⁿ pīⁿ, goán chit só͘-chāi nā ū káu á-sī ti phoà-pīⁿ, lóng tio̍h chhē i chiah ū hoat-tō͘.
Lông-hu C: Chóng-sī gín-ná, goán í-keng tī chia tán I kuí-nā ji̍t lah, I iáu-boē beh chhut-lâi (thêng chi̍t ē-á Chó-chì chhut)
Lông-hu C: Ū sím-mi̍h kè-ta̍t ê hoat-kiàn bô? Khoàⁿ lí ê bīn ū chhiò-iông, ún-tàng ū hó siau-sit.
Chó-chì: Goá beh chèng-bêng hō͘ lín khoàⁿ Siōng-tè bô pàng-sak lán. Chhiáⁿ lín lâi poaⁿ mi̍h-kiāⁿ (lâi khì the̍h chin choē khoán ê mi̍h)
Chó-chì: Chiah ê lóng sī goán tī si̍t-giām-sek só͘ choè chhut-lâi ê mi̍h-kiāⁿ.
Lông-hu C: Sian-siⁿ, lí kiám m̄-sī ka-kī tī si̍t-giām-sek mah?
Chó-chì: M̄-sī, ū goá ê Siōng-tè kap goá ha̍p-chok, chhiáⁿ khoàⁿ che sī sím-mi̍h.
Lông-hu C: Oh! Che sī gû-leng, koh ū mī-pau (chi̍t hāng soà chi̍t hāng) che sī tê, thn̂g, ka-pi(ná kóng ná pun hō͘ gín-ná kap kî-thaⁿ ê lâng chia̍h).
Lông-hu D: Chó-chì Sian-siⁿ chhin-chhiūⁿ teh piàn kî-su̍t, tuì bô piàn ū, tuì thô͘-tāu piàn choē-choē siūⁿ boē liáu ê mi̍h-kiāⁿ. Goá lâi sǹg khoàⁿ leh, lóng-chóng kuí hāng:
Gû-leng, mī-hún, tê, chhò͘, thô͘-tāu chiùⁿ, ba̍k-chuí, kiông-le̍k kô͘, iû-chhat, chhiū-iû, hé-iû, phang-chuí, phang soat-bûn, ní-liāu; iáu-kú ū, goá sǹg boē liáu.
Chó-chì: Koh chi̍t hāng sī choè ko-kuì ê io̍h-phín, chiū-sī eng-jî ê phê-hu ko.
Lông-hu C: Kin-á-ji̍t Chó-chì Sian-siⁿ chiah-nih toā ê hoat-kiàn, ū thoè lán ê bîn-cho̍k tī siā-hoē siōng thó͘ chi̍t ê toā-khuì.
Chó-chì: Chhiáⁿ lí m̄-thang kóng-khí goá ê miâ, chiū-sī tio̍h chiong it-chhè ê êng-kng kui hō͘ Chú.
Lông-hu D: Oh! Lí chin chiàⁿ sī Siōng-tè kap lí tông-chāi ê lâng.
(Koān-tiúⁿ, séng-tiúⁿ, Si̍p-jī-hoē tāi-piáu, chóng-thóng pì-su chhut-lâi)
Chóng-thóng pì-su: Goá tāi-piáu Lô-su-hok Chóng-thóng hiòng lí piáu-sī kèng-ì. Lí tuì thô͘-tāu só͘ hoat-kiàn ū toā kòng-hiàn jîn-luī. Lí it-seng ho̍k-bū ê cheng-sîn sī choân Bí-kok ê êng-kng.
(chìn-chêng chiong chi̍t tiâu âng-sek ê hun-chiong ""勳章"" kat tī Chó-chì sin-chiūⁿ)
Koān-tiúⁿ: Lí ê kòng-hiàn ū toā toā thê-ko o͘-lâng ê siā-hoē toē-uī, goá tī chia ài hiòng lí piáu-sī kèng-uì (siúⁿ I muî-kuì hun-chiong).
Séng-tiúⁿ: Lí sī bô͘-hoān ê kong-bîn, goá tāi-piáu choân séng ê jîn-bîn piáu-sī kèng-uì (chiong chi̍t tiâu nâ-sek chhái-toà sàng hō͘ i).
Si̍p-jī-hoē tāi-piáu: Lí sui-jiân m̄-sī i-seng, chóng-sī lí só͘ hoat-bêng ēng thô͘-tāu iû só͘ choè ê io̍h-phín ū chin toā ê kòng-hiàn(the̍h chi̍t pau chîⁿ). Che sī Kok-chè Si̍p-jī-hoē ê choè toā chióng-kim (chiong kim-chîⁿ sàng hō͘ i).
Gín-ná: (chìn-chêng) Lí só͘ choè ê thô͘-tāu piáⁿ kap gû-leng chin hó chia̍h. Goá khoàn-tio̍h chin choē lâng lóng teh kā lí o-ló koh sàng kì-liām mi̍h; goá iā ài ēng chit chiah kó͘-chui ê káu sàng lí choè kì-liām.
Chó-chì: (Kiâⁿ kàu tâi-chêng, bīn ǹg téng-bīn). Chú ah! Goá sī ēng chi̍t chiah bé oāⁿ lâi ê sìⁿ-miā, Lí iáu bô khoàn-khin goá. Oh! Kám-siā Chú, o-ló Chú, tio̍h chiong it-chhè ê êng-kng kui hō͘ Iâ-hô-hoa, kui hō͘ Iâ-hô-hoa.
Chèng-lâng: Goān it-chhè ê êng-kng kui hō͘ Iâ-hô-hoa. À-bēng.
- The end-
 ",http://pojbh.lib.ntnu.edu.tw/script/artical-12523.htm,decode error
"鄉村ê傳教者
禮拜ê人數直直減少，聚會漸漸冷淡。
----這間鄉村ê T. M.教會tī成十年前hō͘人看做是會友濟，經濟好，信徒熱心ê教會；若是近來顯然teh衰退lah.
Lîm Tiong-iông傳道歸 tī 拜堂ê 講台前teh祈禱， 教執tī 伊心內ê痛苦thang 對嘴裡 ê吐氣慘慼，甚至流目屎ê 聲表現出來。祈禱soah，親像真厭倦ê款式，入來坐tī讀冊位， chhi̍h桌頂ê日光燈 to̍h，手攬胸，頭殼kia̍h高teh沉思；一幕一幕ê回憶對伊ê 腦內走過去。
兩年前：伊 chhoā婦人人Siok-cheng kap兩個囝兒Kèng-it，Sìn-it來到這間教會赴任。夫婦攏抱著滿懷ê熱情beh 為主做工，事實也án-ni； in有全心拚命 tī所交代ê職份。伊特別有佈道ê恩賜，所以對外ê工作；無論大眾佈道，抑是個人佈道攏盡所會ê teh做。暗時若無聚會，就招會友，長執去逐 庄舍佈道，做幻燈，分佈道單。有時伊家己一個人去kap hiah ê 賣 藥-á ê王祿仙坐，tī街路邊講解福音，招人來得平安藥, hit個熱情無khah 輸 hiah ê人。日時tī路裡，抑是各家庭去kap社會各式，各樣ê未信者接觸談道。伊 án-ni做，就是伊知影這是今á日鄉村教會挽救退步 ê 唯一方法。有影！人雖然硬心無hiah快來信，m̄-kú有做工必定有收成，tī一兩年無厭倦ê 工作下，也得著5戶 ê全家kap 幾-nā個青年來bō͘-tō，有ê也受洗禮，若是án-ni iáu無法度thang應付都市ê 銷路（供不應求）。兩年前伊來赴任 ê時教會有30 戶, taⁿ有加添5 戶，應該是35 戶 chiah 著， m̄-kú實在chiah chhun 20 外戶nā-tiāⁿ，所無去ê人當然攏是受時代ê 急變，工業社會ê影響流出去tī外面lah； 而且 chiah ê人大部分是khah熱心，經濟也比較khah好ê人。親像做醫生ê Lâu長老；最大事業ê Tân長老；做生理ê王執事，抑是公務員Sím Kho-tiúⁿ， Lô͘老師等等，in攏是教會 ê大柱石。In ê離開ná親像一間厝ê 棟樑漸漸受拆走一樣。雖然in tī都市ê教會猶原也繼續in ê熱心，若是田庄 ê教會ná來ná嚴重。禮拜日看見清清（清清）慢慢（慢慢）ê會友teh做禮拜，內面40條椅-á夠額hō͘一人坐一條 koh有chhun。 伊siu-éng文雅ê講道方式，boē thang 刺激 chiah ê老人kap 婦人人ê 消化；有時只有成歲一場ê 催眠曲唱hō͘ in安眠入天國nā-tiāⁿ;會友一片熱誠 ê 匯入來敬拜，反-tńg toà 著一塊冷淡ê 冰 tńg去。In ê信心kiám-chhái就tī 這款ê空氣中冷淡lah.
近來伊知影會友漸漸teh無歡迎伊。這thang對tī祈禱會 in ê祈禱看--出來：
「上帝ah！求你ê聖神充滿你ê工人，hō͘ 伊 gâu做工，hō͘阮ê教會親像以前ê 款式......」
Kim ē-暗是伊最艱苦心，最受刺激 ê一暗，因為祈禱會soah，年老ê Bo̍k長老看著祈禱會 ê 人數少到悽凊，the̍h出伊ê正義感，當伊ê面前無細膩講：
「先生ah！看覓leh， chiah-nih少人teh聚會，你kiám無看著？」
「我知，若是我比恁 khah艱苦心，我並 m̄是無盡我ê氣力，總是m̄知我著怎樣做？」
「我ê要求是：只要你回復親像兩年前ê情形就好。」
「Bo̍k長老，教會衰退ê原因，m̄-thang攏總怪我，這是時代ê現象，今á日ê鄉村教會大部分攏相款ê境遇。教會本來hiah ê大柱攏出去lah，新來ê會友beh 造就到親像hiah ê人，m̄-是真快ê事。」
「這是事實，我m̄敢否認; m̄-kú咱看早時ê傳教者為甚麼會 thang hō͘教會得著興旺，而今á日ê傳道者boē tàng nih？我ê意思，是咱應該著 koh 奮發 chiah tio̍h.」
「多謝，我chiah盡所會ê來拍拚，請恁也kap我合作。」
X X X X X
肅靜ê暗暝直直tò-oá,外面ê 風 hū-hū-哮，若是伊攏無感覺。忽然伊吐一個大氣ê 聲驚醒teh睏ê 婦人人 Siok-cheng.
「ÊN！Tiong-iông，你iáu未睏，現在已經是半暝lah。」Siok-cheng 對眠床peh起來，來坐tī伊ê身邊，koh講：「有甚麼代誌hō͘你失眠？」
「Siok-cheng，我想beh離開傳道ê 工。」
「你m̄-thang為著 Bo̍k長老所講hiah ê話來失志。」Siok-cheng安慰伊講：「Bo̍k長老ê話雖然有khah無客氣，m̄-kú伊所講ê 並 m̄是m̄-tio̍h。 伊是老大人，咱是青年人，伊對咱ê警告，是hō͘咱khah 會謹慎kap激起咱做工ê熱誠，這對咱是有利益ê。」
「我m̄是傷心Bo̍k長老ê話，我是感覺我無夠氣力thang hō͘主用，m̄-thang 空佔土地，不如離開教界來去做別款ê工作。也用咱所做會得到 ê時間kap金錢來奉獻hō͘主，這kap做傳道平平相款，而且對上帝kap人攏khah平安。」
「án-ni,你是m̄甘願kā主做工，beh逃避使命是無？」
「m̄是，我真自覺；願做奴僕著受人褻瀆這句話。」
「你ê話有矛盾。」Siok-cheng笑笑講：「你既然願做奴僕，lim 這個苦杯，為甚麼又koh想beh離開使命去做別款ê 工？」
「因為我感覺boē-thang榮光上帝利益人ah。」
「若是án-ni無要緊，咱ê主是ài問咱有teh做無？伊無問做了按怎， 只要咱tī上帝ê面前無見笑伊ê 工，án-ni就好。總是假使咱若siám-pi 這個使命，一定boē-thang得著祝福。我常常聽講以前半途而廢ê工人，到尾攏hō͘上帝無歡喜，tú-著無好結果。」
「Siok-cheng，你ê 見解有淡薄錯誤，你講若無做傳道，上帝無祝福，我無贊成你這句話。「傳道這兩字 m̄是包含有執照ê 牧師，傳道nā-tiāⁿ。現在咱teh 強調「信徒皆兵」「工業chit-he̍k傳道。」這個意思是講「每一個會友攏是傳道人。」做一個教長，親像廟公主持禮拜，聚會，巡會友nā-tiāⁿ, 其他ê日閒閒無做事。今á日ê信徒應該著 khiā tī家己ê kong-uī上來做光，做鹽ê使命，見證基督。所以我想hiah ê平時tī社會teh服務人群，也siāng-時tī教會teh做工ê信徒chiah是時代ê 傳道者。 若 án-ni beh 按怎講上帝無歡喜，反tńg是hō͘上帝大祝福chiah tio̍h；事實我mā 看這款ê人真正hō͘上帝祝福ê人真濟。不過也有真濟離開教界了後，soà離開上帝ê人，我to m̄敢講。」
「我贊成你成做一個時代ê傳教者，若是無贊成你離開教界，因為我驚了你這款ê理想，到有一日偏重 tī世間來離開上帝也無的確。」
「好！我知你 ê意思，我願背這隻時代ê十字架。」Tiong-iông忽然看見兩個囝兒睏到真suí，續講：""M̄-kú咱ê 囝兒將來m̄-thang koh hō͘ in有份這個艱苦，我現在chiah知，為甚麼真濟傳教者 ê子弟真少人繼承這個工作ê原因lah。」
「細囝iáu未大漢，咱m̄知上帝將來如何kā in安排，咱boē-thang講甚麼，不過無論in將來有做傳道者，抑是做別款ê 工，咱tī 這個時攏著好好栽培in 對上帝應該有ê使命感 chiah tio̍h。」
Siok-cheng講了，Tiong-iông 不止感激伊ê信心，對伊ê手牽 leh,兩人就跪 tī眠床頂祈禱。
祈禱soah，看外面ê窗á，對東旁射入一條光線，chiah知天已經光lah.
X X X X X
今á日已經是月底 lah， 會計 羅執事iáu未the̍h 薪津來，照以前攏tī月中就會the̍h--來，雖然boē-thang一定ê日期清楚，iáu-kú boē親像這擺經過beh 10日久lah。早起Siok-cheng beh出去買菜，錢袋-á內péng-來péng-去，chhun 5 角銀nā-tiāⁿ，無法度thang出門； tī內面行來行去，心內也著急，也祈禱兩個囝Kèng-it，Sèng-it直直吵媽媽著趕緊去。
「媽媽，今á日著kā阮買肉tńg來o͘h，阮真久攏無配肉lah，」Kèng-it khiú老母ê衫-á講。
「媽媽，著 kā我買 Tomato tńg來o͘h,」Sèng-it也講。
「好！好！等一下，媽媽一定kā 恁買」
Tiong-iông看著兩個囝teh 吵老母，看了心艱苦，chiah 對 Siok-cheng講：
「我想，著 tńg來kā 爸爸 chhun 長手chiah tio̍h.」
「M̄-kú chhun 5 角銀，beh 按怎坐車 tńg去the̍h.」
「亦無mā 著寫批叫爸爸寄100 箍來。」
「Tī錢iáu未來ê 這兩，三日beh 按怎過。」
「有影to tio̍h.」Tiong-iông頭殼khi-khi teh想無辦法，真久chiah想著。
「Ah! Bêng-jîn 兄平時kap咱真好，你先去kā 伊借20 箍好無？」
「M̄-thang，絕對m̄-thang；做傳教者無論如何boē用得kā會友借錢，會影響咱ê 人格。」
「抑是來去kā同工ê 廖先生借好無？」
「幾日前伊 chiah走來kā咱借無leh,你soà boē記得。」
「羅執事近日得著一個嬰á，大概是無閒到 boē記得。我來去in 兜，一面看伊ê嬰á，一面看伊會順續the̍h hō͘我boē？」
「這個辦法好，總是伊ê厝真遠，去koh tńg來已經過晝 lah,中晝m̄ 著 hō͘ iau？」
「Mā無法度，我chiah騎車 khah 緊 leh，看會 thang tńg來赴晝 boē？」
伊ê 車 tú-á beh騎出去，羅執事也tú-好騎車入來。
「羅執事平安。」
「平安，先生娘平安，」
「平安，請入來坐。」Siok-cheng ná講ná giâ 椅，三個人攏入來坐人客廳。
「真恭喜，感謝主賞賜你koh得著一個公子，我tú-tú be來去kā你拜訪。Taⁿ執事娘 kap嬰á攏平安好？」
「是lah，大概koh兩月日。」
「害 lah，咱教會ê經濟ná來ná bái， 這月日kā你拖過chiah久，實在真歹勢; 是因為khêng無夠thang hō͘你，去對會友ê厝kā in 募款， chiah 慢到今á日。」
「Boē lah， 你 hiah-nih無閒，koh hō͘你著磨，真多謝。」羅執事對紙袋-á piàⁿ出一堆 ê錢，有10 箍--ê 5 箍--ê，一箍--ê, 5 角--ê，也有兩角，一角--ê。
「來，咱來鬥算，chiah ê是定期獻金，禮拜獻金，也對主日學hit 旁借來相添， khêng-khêng leh tú-á好。」
「Ah！ chiah濟錢，媽媽，咱有thang 買菜 lah.」忽然Sèng-it大聲hoah出來，hō͘ Tiong-iông， Siok-cheng ê面攏紅--起來。
「這月日ê 米，一斤是3 箍半， 4 個人160斤， tú-好是560 箍，合本奉550 箍，攏總是1110 箍，你算看有無？」
「m̄免，真多謝。」Tiong-iông 接 hiah ê錢就隨時對 10 箍--ê the̍h 10 張起來，講：「羅執事，這月日ê十份一奉獻，我續hō͘你，真失禮到現在chiah the̍h hō͘你。」然後將hiah ê錢交hō͘ Siok-cheng。
「Ah！好！好！án-ni真tú-好，chiah ê錢thang the̍h來去la̍p本月份 ê 電費， kā人欠幾-nā日，hō͘人來催幾-nā擺。」忽然羅執事ê面變嚴肅起來，親像有話 beh講：m̄敢開嘴，感覺真歹勢ê 款式，真久chiah講。
「林先生，有一項代誌真歹勢講：m̄-kú是受著長執 ê交代，無講也boē用得。」
「無要緊，只要做會得到，我願接受恁 ê意見，請你講。」
「羅執事我先失禮，我著來去買菜，請你hia坐。」Siok-cheng 對椅-á peh起來。
「好！好！請你無閒。」羅執事tàm-頭了後chiah ǹgTiong-iông講：
「Cha 昏真暗，阮幾-nā ê長執 tī Bo̍k 長老 ê 厝參詳教會經濟ê 問題， in攏感覺著教會經濟chiah困難，m̄知你會thang將「辦公費」 hit 條 ê 支出想辦法khah 節省 leh boē？」
「這個意思是按怎，我無甚麼明白。」
「譬喻來講:：宿舍內面ê用電，親像煮飯用電鍋；熱天用電風，暗時ê 燈點真暗，chiah ê看會 thang khah 省 á boē？」
Tiong-iông知影這個意思，若是伊恬恬攏無應， 羅執事koh繼續講：
「In也講：親像一般ê報紙，抑是教會ê XX報, chiah ê咱ê會友攏有人訂閱， chiah麻煩你去in厝看； kan-ta教會公報kap 榮光報就好，因為這兩個刊物是咱長老教會無boē用得ê；若án-ni，一年會 thang 省幾-nā 百箍， m̄知你ê意見按怎？」
忽然內面ê空氣真安靜，真久Tiong-iông chiah真細聲應答。
「暗時ê燈點真暗，是我ê桌頂hit 支 10 w ê日光燈nā-tiāⁿ......我m̄知be 按怎。既然做一個上帝ê奴僕，boē-thang享受我所有ê權利，我也m̄敢加講甚麼。不過恁應該知影，hō͘一個傳教者 boē-thang趕著時代，hit ê喪失m̄-nā伊本身nā-tiāⁿ， 整個教會ê喪失koh-khah大。」這時Tiong-iông真激動， ná來ná大聲，直直講。
「我bat 聽著某長執親身對我講，近來ê先生，牧師是teh傳道， m̄是teh傳道；看伊內面ê 電器設備，穿插......若kap兩千年前ê主耶穌，行洗禮約翰，抑是保羅in比較起來，實在差天到地。 M̄-kú無幾日後這個長執koh看著一個傳道先生穿 kah真簡單，伊mā講：做kah一個傳道，無sêng一個先生扮，伊講道理mā無人 beh聽。你想，beh叫先生是做時代ê 落伍者抑是前鋒？」
這時咱teh 高唱「福音不變，,時代teh變，傳道著變」 ê時代。咱ê長執是ài 我khiā tī甚麼立場？會記得我赴任 ê時，ài 恁 chhoā我來去kap地方ê 各機關首長熟識； 恁講教會m̄-thang kap世間chham-chhap，後來我家己去chhē in， in 逐個to真歡迎我傳福音hō͘ in 聽。我beh請in來講演； 恁講m̄免聽hit款屬事。我beh 招恁出來佈道，恁講事先hō͘教會khah熱心就好。前擺我beh請咱鄉 ê衛生所產婆來對女宣講演家庭「節育」問題， hō͘ hiah ê老人大大反對，講我無信仰。我beh 開幼稚園（幼稚園）； 恁批評我ài beh hō͘先生娘做保母 加趁錢。我beh 開補習班，義務教學生； 恁講我是teh 展膨風， ài名聲，有ê講我是teh做變相 ê 惡性補習趁錢。我講咱教會著關心社會服務社會恁講我teh傳社會福音。我tī講道強調信徒應該著用「疼kap服務來建設上帝國tī 地 ná親像tī 天裡； 恁講我teh講新神學，攏無屬靈ê生活......我m̄知beh 按怎做？」講到chia 伊吐一個氣。
「林先生，請你m̄-thang誤會我； tú-chiah ê話，是我khah 雞婆 kā你轉達 ê， m̄-是我ê意思。」
「我知影，真失禮；請原諒我ê激動。」Siok-cheng tú-á 買菜tńg來，已經11點lah.
「亦無，我khah 失禮，時間無早，著 tńg來去，」羅執事對椅-á peh起來，相辭就tńg去。
X X X X X
hit-ê-晝食飯，兩個囝看著桌頂有肉，真歡喜，細漢ê Sèng-it 拍 pho̍k-á講：
「下晝我beh感謝。」四個人目睭khoeh-khoeh。
「感謝天父，賞賜米糧，koh有肉hō͘阮食， 靠耶穌ê名。A-men。」
兩個囝兒ná親像監囚，食kah真歡喜；若是Tiong-iông 捧hit碗飯起來，看著 Siok-cheng ê腹肚，油然目屎流出來，兩個囡仔攏莫名其妙，四蕊目睭直直kā 伊siòng，大漢ê Kèng-it kā老母講：
「媽媽，你kā 爸爸分siuⁿ少物配 teh哮-à lah.，」hit時Siok-cheng ê目屎也流出來，若是嘴soà ài-笑。
hit-ê-晝無食飯，Tiong-iông騎一點外鐘ê 車來到市內chhē 伊最好ê老師，最會幫贊伊ê李Khí-bêng牧師，見著面開嘴就講：
「李牧師，我無法度thang koh忍受tī 這間教會做工；我決定beh 申請調動。」
「好，真好，請你講：若有一項事比主耶穌所受著 ê khah大，我願意kā你幫忙。」
「你ê意思是無歡喜我換位。」
「會 thang án-ni講。」你牧師tìm-頭，「因為有真濟ê 同學攏親像你來án-ni 對我要求過，若是in承受我ê苦勸，攏koh 倒-tńg去in ê 職位。」
「M̄-kú我相信，我若講hō͘你聽了後，你穩當boē 阻擋我ê要求。」
「請你講看覓。」
Tiong-iông就用激動koh 憤慨 ê話對李牧師直直講：若親像一個受冤屈ê人對 法官 teh分訴一樣，伊按算坐tī面前ê老師會 kap 伊相kap 憤慨；若是李牧師聽了不但無動容，反tńg 哈哈大笑講：
「你iáu 比張Ta̍t-în 同學khah thang感謝，伊 hō͘眾會友beh 趕出去，koh 幾-nā月日ê 薪津無thang hō͘ 伊 lah.」
比上不足，比下有餘（比上不足，比下有餘）。Tiong-iông 家己感覺，án-ni我iáu thang感謝，心chiah淡薄安慰，m̄-kú伊ê心內iáu充滿真濟疑問， 對你牧師講：
「為甚麼做一個工人著 án-ni受苦？為甚麼信徒boē-thang體諒咱kap 咱同心復興教會？為甚麼咱boē-thang享受著時代ê權利？為甚麼咱ê家庭boē-thang kap in平等ê 待遇，為甚麼......」
「請你m̄-thang直直講為甚麼。」你牧師斬斷伊ê為甚麼接來講：""Boē用得問上帝，」
為甚麼著對上帝問講：「我著做甚麼？」抑是講：「你kā我下 tī chia是ài我做甚麼？」
Tiong-iông hō͘李牧師講án-ni，刺鑿伊ê心，soà感覺真見笑，李牧師也無細膩繼續講：
「Tiong-iông 君，今á日鄉村教會ê境遇，我非常ê了解kap同情，特別是chiah ê同工，不過我有3點ê建議講hō͘你做參考，請你chiah詳細想看覓。」
1)做一個青年ê傳教者，著事先自覺 chiah ê代誌是一定會 pōng-著 ê 刺-phè. m̄免講到聖經中hiah ê先知，使徒，特別是主耶穌，就是咱現在chiah ê大牧師諸先輩， in ê成功攏是tī 這款ê火燄中忍受成功ê.總是近來ê工人ná親像對這款ê苦難看做boē慣勢，無應該。我jim-uî jú有這款ê苦難jú 會 thang顯明上帝對你ê器重。所謂「悲哀 ê所在就是聖ê地。」你也知影世界出名ê聖歌：
我所是5苦難，無人知影，
------------榮耀Ha-le-lú-iah：
是chiah ê烏人tiàm tī 這款痛苦ê悲哀所唱出勝利ê音樂，所以請你m̄-thang抵抗問題。
2) 教會boē進步，信徒boē-thang了解，經濟ê困難，這是今á日鄉村教會必然 ê 現象，所以m̄免過頭傷心，只要 tī上帝ê 面前真本份去做就好。咱應該著用同情 ê眼光chhè出原因了解in chiah tio̍h。事實上chiah ê信徒 ê信心抑是奉獻，攏無khah 輸 tī初代ê信徒，不過是心有餘 力不足（心餘力拙）nā-tiāⁿ。我看in真濟信徒ê經濟hiah-nih困難，甚至無thang食，無thang穿，若是看in一年ê奉獻ê數字非常ê 驚人，夠額hō͘城市ê信徒見笑，hō͘我非常ê感激，所以咱著有份tī in ê艱苦，也是應該ê。
3)最要緊ê 一項： m̄-thang逃避sù-beng，絕對m̄-thang為著 chiah ê困難來想beh tiāu-tōng， án-ni是顯明咱是聖工上 ê 敗北者（敗北者）。咱teh 鼓舞咱ê信徒 tī 這個時代著學主ê款式; 「對天來到罪惡ê世界做伊拯救人，疼人ê 工，甚至將這支殘忍可怕ê十字架變成榮光燦爛ê記號，所以著 tī一個烏暗ê世間做光，做鹽ê使命。」事實這個責任tú-á是咱tiàm tī鄉村教會上帝所hō͘咱傳教者今日ê 課題。 Beh 按怎重新經營這間教會回復親像以前hiah-nih燦爛ê歷史？Beh 按怎矯正（矯正）信徒ê 舊觀念，相kap tī 新時代同負起主ê國？這chiah是今á日咱著想，著做ê 問題。當然問題 m̄是hiah-nih簡單，也m̄是一時就會thang成功ê，若是這個時代tú-tú是舊 ê beh過去，新 ê teh beh來ê真空狀態（真空狀態）下，正是咱做工ê好機會，咱若會thang突破目前ê 難關， 排 tī面前 ê是勝利kap成功lah。我ê話你聽了會了解boē？
Tiong-iông無應，直直tàm-頭，面露出笑容，thang知伊一片憂鬱，僥疑ê心已經 hō͘牧師ê話衝破。
「牧師，若是án-ni， 目前最要緊ê工作是甚麼？」
「現在最要緊ê工作有兩項： 第1， 對外應該想出妙法「傳道，」tú-tú照理所teh做ê繼續去做，m̄-thang厭倦。第 2，對內，「教育，」信徒ê誤解kap 成見攏是缺乏教育ê原因。」
「M̄-kú 排 tī面前ê生活問題 boē-thang解決，beh叫人按怎忍受？」
「是，這是最大ê 問題，我teh想應該對 3 方面來解決： 第 1，中會應該關心。第 2， 都市教會也請伸出幫贊ê手來。第 3，出外 ê會友應該tī經濟tńg來援助母會 chiah tio̍h.」
「這是真好ê方法，m̄知in願意過來幫贊阮無？」
「我會盡所會 ê來呼籲這個工作。」
「多謝牧師ê指示，taⁿ我無beh逃避主ê 使命，願giâ 這隻十字架，lim 這個苦杯來負起時代ê責任。請牧師常常替我祈禱。」
日頭已經落山，厝內ê電火to̍h起來。暗頓hō͘李牧師請了後，伊就隨時離別牧師。
X X X X X
外面雖然暗，路雖然遠，若是伊騎hit 張破舊 ê 自轉車，充滿著未bat有ê歡喜kap ǹg望，直直ǹg厝teh騎，攏無感覺驚-hiâⁿ。伊ê 腳ná teh踏，嘴ná念伊平時所愛念ê一節詩：
Tī 憂鬱風涼ê樹林內，
無燦爛ê日光teh照;
悽凊ê 烏影歸日teh罩-oá，
性命活潑 ê記號無人看著。
○○○ ○○○ ○○○ ○○○
肅靜ê路邊，生出一蕊嬌軟ê花蕊;
伊m̄驚歹 ê 環境包圍身邊
伊盡所會chhèng出芬芳ê芳味，
也展開美麗ê 顏色；
Hō͘ 過路厭倦ê旅客，
得著溫暖in心靈；
也放輕 in沉重ê腳步。
腳 ná踏ná 緊， 伊 koh想起Dant ê神曲（神曲）開頭ê一句話：
Tī我人生ê旅行中，
Tī 這個烏暗ê樹林內；
我chhē 著我家己。
不知不覺 ê 中間到厝 lah，厝內ê電火to̍h真光；聽見Siok-cheng teh彈琴教兩個囝唱歌。伊 khiā tī門口，恬恬聽到唱了，chiah用伊ê手拍 pho̍k-á出聲講：
「真gâu唱，真好聽。」
兩 個囝，一個聽著老父tńg來，歡喜到極，走出來hō͘ 伊抱，一手抱一個； in也對伊ê頭殼攬-leh，一個嘴phoé直直 kā 伊 chim。真久細囝Sèng-it chiah起頭sai-nai講：
「爸爸！ 媽媽講beh 生一個妹妹 hō͘阮neh，咱來禮拜， kā上帝討khah 緊 hō͘咱。」
「Tio̍h！好！taⁿ坐hō͘好，來做禮拜。」 (完)。","Hiong-chhoan ê Thoân-kàu-chiá
Teng En̂g-lîm
1965.07.15 P.8-14
Lé-pài ê jîn-sò͘ ti̍t-ti̍t kiám-chió, chū-hoē chiām-chiām léng-tām.
----Chit keng hiong-chhoan ê T. M. kàu-hoē tī chiâⁿ cha̍p nî chêng hō͘ lâng khoàⁿ choè sī hoē-iú choē, keng-chè hó, sìn-tô͘ jia̍t-sim ê kàu-hoē; nā-sī kūn-lâi hián-jiân teh soe-thè lah.
Lîm Tiong-iông Thoân-tō kuī tī pài-tn̂g ê káng-tâi chêng teh kî-tó; kau-chi̍p tī i sim-lāi ê thòng-khó͘ thang tuì chhuì-nih ê thó͘-khuì chhám-chhoeh, sīm-chì lâu ba̍k-sái ê siaⁿ piáu-hiān chhut-lâi. Kî-tó soah, chhin-chhiūⁿ chin ià-siān ê khoán-sit, ji̍p-lâi chē tī tha̍k-chheh uī, chhi̍h toh-téng ê ji̍t-kong-teng to̍h, chhiú lám-heng, thâu-khak kia̍h koâiⁿ teh tîm-su; chi̍t-bō͘ chi̍t-bō͘ ê hoê-ek tuì i ê náu-lāi cháu kè-khì.
Nn̄g nî chêng: I chhoā hū-jîn-lâng Siok-cheng kap nn̄g ê kiáⁿ-jî Kèng-it, Sìn-it lâi kàu chit keng kàu-hoē hù-jīm. Hu-hū lóng phāu tio̍h moá-hoâi ê jia̍t chêng beh uī Chú chè kang, sū-si̍t iā án-ni; in ū choân-sim piàⁿ-miā tī só͘ kau-tāi ê chit-hūn. I tek-pia̍t ū pò͘-tō ê un-sù, só͘-í tuì goā ê kang-chok; bô-lūn tāi-chiòng pò͘-tō, á-sī kò-jîn pò͘-tō lóng chīn só͘ oē ê teh choè. àm-sî nā bô chū-hoē, chiū chio hoē-iú, tióng-chip khì ta̍k chng-siā pò͘-tō, choè hoàn-teng, pun pò͘-tō-toaⁿ. Ū sî i ka-kī chi̍t ê lâng khì kap hiah ê boē io̍h-á ê ông-lo̍k-sian chē, tī koe-lō͘ piⁿ káng-kái hok-im, chio lâng lâi tit pêng-an io̍h, hit ê jia̍t-chêng bô khah su hiah ê lâng. Ji̍t-sî tī lō͘-nih, á-sī kok ka-têng khì kap siā-hoē kok-sek, kok-iūⁿ ê bī-sìn-chiá chiap-chhiok tâm-tō...... I án-ni choè, chiū-sī i chai-iáⁿ che sī kin-á-ji̍t hiong-chhoan kàu-hoē bán-kiù thè-pō͘ ê î-it hong-hoat. Ū-iáⁿ! lâng sui-jiân ngī-sim bô hiah khoài lâi sìn, m̄-kú ū choè kang pit-tēng ū siu-sêng, tī chi̍t nn̄g nî bô ià-siān ê kag-chok hā, iā tit-tio̍h 5 hō͘ ê choân ke kap kuí-nā ê chheng-liân lâi bō͘-tō, ū ê iā siū soé-lé, nā-sī án-ni iáu bô hoat-tō͘ thang èng-hù to͘-chhī ê siau-lō͘（供不應求）. Nn̄g nî chêng i lâi hù-jīm ê sî kàu-hoē ū 30 hō͘, taⁿ ū ke-thiⁿ 5 hō͘, eng-kai sī 35 hō͘ chiah tio̍h, m̄-kú si̍t-chāi chiah chhun 20 goā hō͘ nā-tiāⁿ, só͘ bô khì ê lâng tong-jiân lóng sī siū sî-tāi ê kip-piàn, kang-gia̍p siā-hoē ê éng-hióng lâu chhut-khì tī goā-bīn lah; jî-chiáⁿ chiah ê lâng toā-pō͘-hūn sī khah jia̍t-sim, keng-chè iā pí-kàu khah hó ê lâng. Chhin-chhiūⁿ choè I-seng ê Lâu Tiúⁿ-ló; choè toā sū-gia̍p ê Tân Tiúⁿ-ló; choè seng-lí ê Ông Chip-sū, á-sī kong-bū-oân Sím Kho-tiúⁿ, Lô͘ Lāu-su téng-téng, in lóng sī kàu-hoē ê toā thiāu-chio̍h. In ê lī-khui ná chhin-chhiūⁿ chi̍t keng chhù ê tòng-liông chiām-chiām siū thiah cháu chi̍t-iūⁿ. Sui-jiân in tī to͘-chhī ê kàu-hoē iû-goân iā kè-sio̍k in ê jia̍t-sim, nā-sī chhân-chng ê kàu-hoē ná lâi ná giâm-tiōng. Lé-pài-ji̍t khoàⁿ-kìⁿ cheng-chheng（清清）bān-bān（慢慢）ê hoē-iú teh choè lé-pài, lāi-bīn 40 liâu í-á kàu-gia̍h hō͘ chi̍t lâng chē chi̍t liâu koh ū chhun. I siu-éng bûn-ngá ê káng-tō hong-sek, boē thag chhì-khek chiah ê lāu-lâng kap kū-jîn-lâng ê siau-hoà; ū sî chí-ū chiâⁿ-hoè chi̍t tiûⁿ ê chhui-bîn-khiok chhiùⁿ hō͘ in an-bîn ji̍p thian-kok nā-tiāⁿ; hoē-iú chi̍t phiàn jia̍t-sêng ê hé ji̍p-lâi kèng-pài, hoán-tg2 toà tio̍h chi̍t tè léng-tām ê peng tńg-khì. In ê sìn-sim kiám-chhái chiū tī chit khoán ê khong-khì tiong léng-tām lah.
Kūn-lâi i chai-iáⁿ hoē-iú chiām-chiām teh bô hoan-gêng i. Che thang tuì tī kî-tó-hoē in ê kî-tó khoàⁿ--chhut-lâi:
""Siōng-tè ah! kiû Lí ê Sèng Sîn chhiong-moá Lí ê kang-lâng, hō͘ i gâu choè kang, hō͘ goán ê kàu-hoē chhin-chhiūⁿ í-chêng ê khoán-sit......""
Kim ē-àm sī i choè kan-khó͘ sim, choè siū chhì-khek ê chi̍t àm, in-uī kî-tó-hoē soah, nî lāu ê Bo̍k Tiúⁿ-ló khoàⁿ tio̍h kî-tó-hoē ê jîn-sò chió kàu chhiⁿ-chhìn, the̍h chhut i ê chèng-gī-kám, tng i ê bīn-chêng bô soè-jī kóng:
""Sian-siⁿ ah! khoàⁿ-māi leh, chiah-nih chió lâng teh chū-hoē, lí kiám bô khoàⁿ-tio̍h?""
""Goá chai, nā-sī goá pí lín khah kan-khó͘ sim, goá pèng m̄-sī bô chīn goá ê khuì-la̍t, chóng-sī m̄-chai goá tio̍h cháiⁿ-iūⁿ choè?""
""Goá ê iau-kiû sī : chí iàu lí hoê-ho̍k chhin-chhiūⁿ nn̄g nî chêng ê chêng-hêng chiū hó.""
""Bo̍k Tiúⁿ-ló, kàu-hoē soe-thè ê goân-in, m̄-thang lóng-chióng koài goá, che sī sî-tāi ê hiān-siōng, kin-á-ji̍t ê hiong-chhoan kàu-hoē tāi-pō͘-hūn lóng siāng khoán ê kéng-gū. Kàu-hoē pún-lâi hiah ê toā-chiāu lóng chhut-khì lah, sin lâi ê hoē-iú beh chō-chiū kàu chhin-chhiūⁿ hiah ê lâng, m̄-sī chin khoài ê sū.""
""Che sī sū-si̍t, goá m̄-káⁿ hó͘-jīn; m̄-kú lán khoàⁿ chá-sî ê thoân-kàu-chiá uī sím-mi̍h oē thang hō͘ kàu-hoē tit-tio̍h heng-ōng, jî kin-á-ji̍t ê thoân-tō-chiá boē tàng nih? Goá ê ì-sù, sī lán eng-kai tio̍h koh hùn-hoat chiah tio̍h.""
""To-siā, goá chiah chīn só͘ oē ê lâi phah-piàⁿ, chhiáⁿ lín iā kap goá ha̍p-chok.""
X X X X X
Siok-chēng ê àm-mî ti̍t-ti̍t tò-oá, goā-bīn ê hong hū-hū-háu, nā-sī i lóng bô kám-kak. Hut-jiân i thó͘ chi̍t ê toā-khuì ê siaⁿ kiaⁿ-chhíⁿ teh khùn ê hū-jîn-lâng Siok-cheng.
""ÊN! Tiong-iông, lí iáu-bē khùn, hiān-chāi í-keng sī poàⁿ-mî lah."" Siok-cheng tuì bîn-chhn̂g peh khí-lâi, lâi chē tī i ê sin-piⁿ, koh kóng, ""Ū sím-mi̍h tāi-chì hō͘ lí sit-bîn?""
""Siok-cheng, goá siūⁿ beh lī-khui thoân-tō ê kang.""
""Lí m̄-thang uī-tio̍h Bo̍k Tiúⁿ-ló só͘ kóng hiah ê oē lâi sit-chì."" Siok-cheng an-uì i kóng, ""Bo̍k Tiúⁿ-ló ê oē sui-jiân ū khah bô kheh-khì, m̄-kú i só͘ kóng ê pèng m̄-sī m̄-tio̍h. I sī lāu toā-lâng, lán sī chheng-liân lâng, i tuì lán ê kéng-kò, sī hō lán khah oē kín-sīn kap kek-khí lán choè kang ê jia̍t-sêng, che tuì lán sī ū lī-ek ê.""
""Goá m̄-sī siong-sim Bo̍k Tiúⁿ-ló ê oē, goá sī kám-kak goá bô kàu khuì-la̍t thang hō͘ Chú ēng, m̄-thang khang chiàm thó͘-toē, put-jû lī-khui kàu-kài lâi khì choè pa̍t khoán ê kang-chok. iā ēng lán só͘ choè oē tit kàu ê sî-kan kap kim-chîⁿ lâi hōng-hiàn hō͘ Chú, che kap choè thoân-tō pîⁿ-pîⁿ siāng khoán, jī-chhiáⁿ tuì Siōng-tè kap lâng lóng khah pêng-an.""
""án-ni, lí sī m̄ kam-goān kā Chú choè kang, beh tô-pī sù-bēng sī bô?""
""M̄-sī, goá chin chū-kak; goān choè lô͘-po̍k tio̍h siū lâng siat-to̍k chit kù oē.""
""Lí ê oē ū mâu-tún."" Siok-cheng chhiò-chhiò kóng, ""Lí kì-jiân goān choè lô͘-po̍k, lim chit ê khó͘-poe, uī sím-mi̍h iū-koh siūⁿ beh lī-khui sù-bēng khì choè pa̍t khoán ê kang?""
""In-uī goá kám-kak boē thang êng-kng Siōng-tè lī-ek lâng ah.""
""Nā-sī án-ni bô iàu-kín, lán ê Chú sī ài mn̄g lán ū teh choè bô? I bô mn̄g choè liáu án-choáⁿ, chí iàu lán tī Siōng-tè ê bīn-chêng bô kiàn-siàu I ê kang, án-ni chiū hó. chóng-sī ká-sú lán nā siam-pi chit ê sù-bēng, it-tēng boē thang tit-tio̍h chiok-hok. Goá siông-siông tian kóng í-chêng poàn-tô͘ jî-hoè ê kang-lâng, kàu bé lóng hō͘ Siōng-tè bô hoaⁿ-hí, tú-tio̍h bô hó kiat-kó.""
""Siok-cheng, lí ê kiàn-kài ū tām-po̍h chhò-gō͘, lí kóng nā bô choè thoân-tō, Siōng-tè bô chiok-hok, goá bô chàn-sêng lí chit kù oē. ""Thoân-tō chit nn̄g jī m̄-sī pau-hâm ū chip-chiàu ê bo̍k-su, thoân-tō nā-tiāⁿ. Hiān-chāi lán teh kiông-tiau""Sìn-tô͘ kai-peng,"" ""Kang-gia̍p chit-he̍k thoân-tō."" Chit ê ì-sù sī kóng ""Muí chi̍t ê hoē-iú lóng sī thoân-tō-jîn."" Choè chi̍t ê kàu-tn̂g, chhin-chhiūⁿ biō-kong chú-chhî lé-pài, chū-hoē, sûn hoē-iú nā-tiāⁿ, kî-thaⁿ ê ji̍t êng-êng bô choè sū. Kin-á-ji̍t ê sìn-tô͘ eng-kai tio̍h khiā tī ka-kī ê kong-uī siōng lâi choè kng, choè iâm ê sù-bēng, kiàn-chèng Ki-tok. Só͘-í goá siūⁿ hiah ê pêng-sî tī siā-hoē teh ho̍k-bū jîn-kûn, iā siāng-sî tī kàu-hoē teh choè kang ê sìn-tô͘ chiah sī sî-tāi ê thoâng-tō-chiá. Nā án-ni beh án-choáⁿ kóng Siōng-tè bô hoan-hí, hoán-tńg sī hō͘ Siōng-tè toā chiok-hok chiah tio̍h; sū-si̍t goá mā khoàⁿ chit khoán ê lâng chin chiàⁿ hō͘ Siōng-tè chiok-hok ê lâng chin-choē. Put-kò iā ū chin-choē lī-khui kàu-kài liáu-āu, soà lī-khui Siōng-tè ê lâng, goá to m̄-káⁿ kóng.""
""Goá chàn-sêng lí chiâⁿ-choè chi̍t ê sî-tāi ê thoân-kàu-chiá, nā-sī bô chàn-sêng lí lī-kui kàu-kài, in-uī goá kiaⁿ-liáu lí chit khoán ê lí-sióng, kàu ū chi̍t ji̍t phian-tiōng tī sè-kan lâi lī-khui Siōng-tè iā bô tek-khak.""
""Hó! goá chai lí ê ì-sù, goá goān pē chit ki sî-tāi ê si̍p-jī-kè."" Tiong-iông hut-jiân khoàⁿ-kìⁿ nn̄g ê kiáⁿ-jî khùn kàu chin suí, soà kóng, ""M̄-kú lán ê kiáⁿ-jî chiong-lâi m̄-thang koh hō͘ in ū hūn chit ê kan-khó͘; goá hiān-chāi chiah chai, uī sím-mi̍h chin-choē thoân-kàu-chiá ê chú-tē chin chió lâng kè-sêng chit ê kang-chok ê goân-in lah.""
""Soè-kiáⁿ iáu-bē toā-hàn, lán m̄-chai Siōng-tè chiong-lâi jû-hô kā in an-pâi, lán boē thang kóng sím-mi̍h; put-kò bô-lūn in chiong lâi ū choè thoân-tō-chiá, á-sī choè pa̍t khoán ê kang, lán tī chit ê sî lóng tio̍h hó-hó chai-poê in tuì Siōng-tè eng-kai ū ê sù-bēng-kám chiah tio̍h.""
Siok-cheng kóng liáu, Tiong-iông put chí kám-kek i ê sìn-sim, tuì i ê chhiú khan leh, nn̄g lâng chiū kuī tī bîn-chhn̂g téng kî-tó.
Kî-tó soah, khoàⁿ goā-bīn ê thang-á, tuì tang-pêng siā-ji̍p chi̍t tiâu kng-soàⁿ, chiah chai thiⁿ í-keng kng lah.
X X X X X
Kin-á-ji̍t í-keng sī ge̍h-té lah, koè-kè Lô Chip-sū iáu-bē the̍h sin-kim lâi, chiàu í-chêng lóng tī ge̍h-tiong chiū oē the̍h--lâi, sui-jiân boē thang it-tēng ê ji̍t-kî chheng-chhó, iáu kú boē chhin-chhiūⁿ chit pái keng-kè beh 10 ji̍t kú lah. Chá-khí Siok-cheng beh chhut-khì boé chhài, chîⁿ-tē-á lāi péng-lâi péng-khì, chhun 5 kak gûn nā-tiāⁿ, bô hoat-tō͘ thang chhut mn̂g; tī lāi-bīn kiâⁿ-lâi kiâⁿ-khì, sim-lāi iā tio̍h-kip, iā kî-tó nn̄g ê kiáⁿ Kèng-it, Sìn-it ti̍t-ti̍t chhá ma-ma tio̍h koáⁿ-kín khì.
""Ma-ma, kin-á-ji̍t tio̍h kā goán boé bah tńg-lâi o͘h, goán chin kú lóng bô phè bah lah,"" Kèng-it khiú lāu-bú ê saⁿ-á kóng.
""Ma-ma, tio̍h kā goá boé Tomato tńg-lâi o͘h,"" Sìn-it iā kóng.
""Hó! Hó! tán chi̍t-ē, ma-ma it-tēng kā lín boé""
Tiong-iông khoàⁿ tio̍h nn̄g ê káⁿ teh chhá lāu-bú, khoàn liáu sim kan-khó͘, chiah tuì Siok-cheng kóng,
""Goá siūⁿ, tio̍h tńg-lâi kā pa-pa chhun tn̂g-chhiú chiah tio̍h.""
""M̄-kú chhun 5 kak gûn, beh án-choáⁿ chē chhia tńg-khì the̍h.""
""ia̍h bô mā tio̍h siá phoe kiò pa-pa kià 100 kho͘ lâi.""
""Tī chîⁿ iáu-bē lâi ê chitⁿg7, saⁿ ji̍t beh án-choáⁿ kè.""
""Ū-iáⁿ to tio̍h."" Tiong-iông thâu-khak khi-khi teh siūⁿ bô pān-hoat, chin kú chiah siūⁿ-tio̍h.
""Ah! Bêng-jîn hiaⁿ pêng-sî kap lán chin hó, lí seng khì kā i chioh 20 kho͘ hó bô?""
""M̄-thang, choa̍t-tuì m̄-thang; choè thoân-kàu-chiá bô-lūn jû-hô boē ēng-tit kā hoē-iú chioh chîⁿ, oē éng-hióng lán ê jîn-keh.""
""Á-sī lâi-khì kā tâng-kang ê Liāu Sian-siⁿ chioh hó bô?""
""Kuí ji̍t chêng i chiah cháu lâi kā lán chioh bô leh, lí soà boē kì-tit.""
""Lô Chip-sū kūn-ji̍t tit-tio̍h chi̍t ê eⁿ-á, tāi-khài sī bô-êng kàu boē kì-tit. Goá lâi-khì in tau, chi̍t bīn khoàⁿ i ê eⁿ-á, chi̍t bīn khoàⁿ i oē sūn-soà the̍h hō͘ goá boē?""
""Chit ê pān-hoat hó, chóng-sī i ê chhù chin hn̄g, khì koh tńg-lâi í-keng kè tàu lah, tiong-tàu m̄ tio̍h hō͘ iau?""
""Mā bô hoat-tō͘, goá chiah khiâ chhia khah kín leh, khoàⁿ oē thang tńg-lâi hù tàu boē?""
I ê chhia tú-á beh khiâ chhut-khì, Lô Chip-sū iā tú-hó khiâ chhia ji̍p-lâi.
""Lô Chip-sū pêng-an.""
""Pêng-an, sian-siⁿ-niû pêng-an,""
""Pêng-an, chhiáⁿ ji̍p-lâi chē."" Siok-cheng ná kóng ná giâ í, 3 ê lâng lóng ji̍p-lâi chē lâng-kheh-hiaⁿ.
""Chin kiong-hí, kám-siā Chú siúⁿ-sù lí koh tit-tio̍h chi̍t ê kong-chú, goá tú-tú be lâi-khì kā lí pài-hóng. Taⁿ Chip-sū-niû kap eⁿ-á lóng pêng-an ho͘N3?""
""Sī lah, tāi-khài koh nn̄g ge̍h-ji̍t.""
""Hāi lah, lán kàu-hoē ê keng-chè ná lâi ná bái, chit ge̍h-ji̍t kā lí thoa kè chiah kú, si̍t-chāi chin pháiⁿ-sè; sī in-uī khêng bô kàu thang hō͘ lí, khì tuì hoē-iú ê chhù kā in bō͘-koan, chiah bān kàu kin-á-ji̍t.""
""Boē lah, lí hiah-nih bô-êng, koh hō͘ lí tio̍h-boâ, chin to-siā."" Lô Chip-sū tuì choá tē-á piàⁿ chhut chi̍t tui ê chîⁿ, ū 10 kho͘--ê 5 kho͘--ê , chi̍t kho͘--ê, 5 kak--ê, iā ū nn̄g kak, chi̍t kak--ê.
""Lâi, lán lâi tàu sǹg, chiah ê sī tēng-kî hiàn-kim, lé-pài hiàn-kim, iā tuì Chú-ji̍t-o̍h hit pêng chioh lâi saⁿ-thiⁿ, khêng-khêng leh tú-á hó.""
""Ah! chiah choē chîⁿ, ma-ma, lán ū thang boé chhài lah."" Hut-jiân Sìn-it toā siaⁿ hoah chhut-lâi, hō͘ Tiong-iông, Siok-cheng ê bīn lóng âng--khí-lâi.
""Chit ge̍h-ji̍t ê bí, chi̍t kun sī 3 kho͘ poàⁿ; 4 ê lâng 160kun, tú-hó sī 560 kho͘, ha̍p pún-hōng 550 kho͘, lóng-chóng sī 1110 kho͘, lí sǹg khoàⁿ ū bô?""
""M̄-bián, chin to-siā."" Tiong-iông chiap hiah ê chîⁿ chiū suî-sî tuì 10 kho͘--ê the̍h 10 tiuⁿ khí-lâi, kóng, ""Lô Chip-sū, chit ge̍h-ji̍t ê cha̍p-hūn-chi̍t hōng-hián, goá soà hō͘ lí, chin sit-lé kàu hiān-chāi chiah the̍h hō͘ lí."" Jiân-āu chiong hiah ê chîⁿ kau hō͘ Siok-cheng.
""Ah! hó! hó! án-ni chin tú-hó, chiah ê chîⁿ thang the̍h lâi-khì la̍p pún-ge̍h hūn ê tiān-huì, kā lâng khiàm kuí-nā ji̍t, hō͘ lâng lâi chhui kuí-nā pái."" Hut-jiân Lô Chip-sū ê bīn pìⁿ giâm-siok khí-lâi, chhin-chhiūⁿ ū oē beh kóng, m̄-káⁿ khui-chhuì, kám-kak chin pháiⁿ-sek3 ê khoán-sit, chin kú chiah kóng.
""Lîm Sian-siⁿ, ū chi̍t hāng tāi-chì chin pháiⁿ-sè kóng, m̄-kú sī siū tio̍h tióng-chip ê kau-tāi, bô kóng iā boē ēng-tit.""
""Bô iàu-kín, chí iàu choè oē tit kàu, goá goān chiap-siū lín ê ì-kiàn, chhiáⁿ lí kóng.""
""Lô Chip-sū goá seng sit-lé, goá tio̍h lâi-khì boé chhài, chhiáⁿ lí hia chē."" Siok-cheng tuì í-á peh khí-lâi.
""Hó! hó! chhiáⁿ lí bô-êng."" Lô Chip-sū tàm-thâu liáu-āu chiah ǹg Tiong-iông kóng,
""Cha hng chin àm, goán kuí-nā ê tióng-chip tī Bo̍k Tiúⁿ-ló ê chhù chham-siông kàu-hoē keng-chè ê būn-toê, in lóng kám-kak tio̍h kàu-hoē keng-chè chiah khùn-lân, m̄-chai lí oē thang chiong ""pān-kong-huì"" hit tiâu 5 chi-chhut siūⁿ pān-hoat khah chiat-séng leh boē?""
""Chit ê ì-sù sī án-choáⁿ, goá bô sím-mi̍h bêng-pe̍k.""
""Phì-jū lâi kóng: siok-sià lāi-bīn ê ēng tiān, chhin-chhiūⁿ chú-pn̄g ēng tiān-ko; joa̍h-thiⁿ ēng tiān-hong; àm-sî ê teng tiám chin àm, chiah ê khoàⁿ oē thang khah séng á boē?""
Tiong-iông chai-iáⁿ chit ê ì-sù, nā-sī i tiām-tiām lóng bô ìn, Lô Chip-sū koh kè-sio̍k kóng,
""In iā kóng, chhin-chhiūⁿ it-poaⁿ ê pò-choá, á-sī kàu-hoē ê XX pò, chiah ê lán 5 hoē-iú lóng ū lâng tēng-ia̍t, chiah mâ-hoân lí khì in chhù khoàⁿ; kan-ta Kàu-hoē Kong-pò kap En̂g-kong pò chiū hó, in-uī chit nn̄g ê khan-bu̍t sī lán Tiúⁿ-ló Kàu-hoē bô boē ēng-tit ê; nā án-ni, chi̍t nî oē thang séng kuí-nā pah kho͘, m̄-chai lí ê ì-kiàn án-choáⁿ?""
Hut-jiân lāi-bīn ê khong-khì chin an-chēng, cin kú Tiong-iông chiah chin soè-siaⁿ ìn-tap.
""àm-sî ê teng tiám chin àm, sī goá ê toh-téng hit ki 10 w ê ji̍t kong teng nā-tiāⁿ...... goá m̄-chai be án-choáⁿ. Kì-jiân choè chi̍t ê Siōng-tè ê lô͘-po̍k, boē thang hióng-siū goá só͘ ū ê koân-lī, goá iā m̄-káⁿ ke kóng sím-mi̍h. Put-kò lín eng-kai chai-iáⁿ, hō͘ chi̍t ê thoân-kàu-chiá boē thang koáⁿ tio̍h sî-tāi, hit ê sòng-sit m̄-nā i pún-sin nā-tiāⁿ, chéng-kò kàu-hoē ê sòng-sit koh-khah toā."" Chit sî Tiong-iông chin kek-tōng, ná lâi ná toā siaⁿ, ti̍t-ti̍t kóng.
""Goá bat thian tio̍h bó͘ tióng-chip chhin-sin tuì goá kóng, kūn-lâi ê sian-siⁿ, bo̍k-su sī teh thoân-tō͘, m̄-sī teh thoân-tō; khoàⁿ i lāi-bīn ê tiān-khì siat-pī, chhēng-chhah...... nā kap nn̄g chheng nî chêng ê Chú Iâ-so͘, kiâⁿ soé-lé Iok-hān, á-sī Pó-lô in pí-kàu khí-lâi, si̍t-chāi chha thiⁿ kàu toē. M̄-kú bô kuí-ji̍t āu chit ê tióng-chip koh khoàⁿ tio̍h chi̍t ê thoân-tō sian-siⁿ chhēng kah chin kán-tan, i mā kóng, choè kah chi̍t ê thoân-tō, bô sêng chi̍t ê sian-siⁿ pān, i kóng tō-lí mā bô lâng beh thiaⁿ. Lí siūⁿ, beh kiò sian-siⁿ sī choè sî-tāi ê lo̍k-ngō͘-chiá á-sī chiân-hong?""
Chit sî lán teh ko-chhiùⁿ "" Hok-im put-piàn, sî-tāi th piàn, thoân-tō tio̍h piàn"" ê sî-tāi. Lán ê tióng-chip sī ài-goá khiā tī sím-mi̍h li̍p-tiûⁿ? oē kì-tit goá hù-jīm ê sî, ài lín chhoā goá lâi-khì kap toē-hng ê kok ki-koan siú-tiúⁿ se̍k-sāi; lín kóng kàu-hoē m̄-thang kap sè-kan chham-chhap, āu-lâi goá ka-kī khì chhē in, in ta̍k ê to chin hoan-gêng goá thoân hok-im hō͘ in thiaⁿ. Goá beh chhiáⁿ in lâi káng-ián; lín kóng-m̄-bián thiaⁿ hit khoán sio̍k-sū. Goá beh chio lín chhut-lâi pò͘-tō, lín kóng tāi-seng hō͘ kàu-hoē khah jia̍t-sim chiū hó. chêng-pái goá beh chhiáⁿ lán hiong ê oē-seng-só͘ sán-pô lâi tuì Lú soan káng-ián ka-têng ""Chiat-io̍k"" būn-toê, hō͘ hiah ê lāu-lâng toā-toā hoán-tuì, kóng goá bô sìn-gióng. Goá beh khui Iù-tī-hn̂g（幼稚園）; lín phoe-phêng goá ài beh hō͘ sian-siⁿ-niû choè pó-bó ke thàn chîⁿ. Goá beh khui pó͘-si̍p-pan, gī-bū kà ha̍k-seng; lín kóng goá sī teh tián phòng-hong, ài miâ-siaⁿ, ū ê kóng goá sī teh choè piàn-siòng ê ok-sèng pò͘-si̍p thàn-chîⁿ. Goá kóng lán kàu-hoē tio̍h koan-sim siā-hoē ho̍k-bū siā-hoē lín kóng goá teh thoân siā-hoē hok-im. Goá tī káng-tō kiông-tiau sìn-tô͘ eng-kai tio̍h ēng ""Thiàⁿ kap ho̍k-bū lâi kiàn-siat Siōng-tè kok tī toē ná chhin-chhiūⁿ tī thiⁿ-nih; lín kóng goá teh kóng sin Sîn-ha̍k, lóng bô sio̍k-lêng ê seng-oa̍h...... Goá m̄-chai beh án-choáⁿ choè?"" Kóng kàu chia i thó͘ chi̍t ê khuì.
""Lîm Sian-siⁿ, chhiáⁿ lí m̄-thang gō͘-hoē goá; tú-chiah ê oē, sī goá khah ke-pô kā lí choán-ta̍t ê, m̄-sī goá ê ì-sù.""
""Goá chai-iáⁿ, chin sit-lé; chhiáⁿ goân-liōng goá ê kek-tōng."" Siok-cheng tú-á boé chhài tńg-lâi, í-keng 11 tiám lah.
""ia̍h bô, goá khah sit-lé, sî-kan bô chá, tio̍h tńg-lâi khì,"" Lô Chip-sū tuì í-á peh khí-lâi, saⁿ-sî chiū tńg-khì.
X X X X X
Hit ê-tàu chia̍h-pn̄g, nn̄g ê kiáⁿ khoàⁿ tio̍h toh-téng ū bah, chin hoan-hí, soè-hàn ê Sìn-it phah pho̍k-á kóng,
""Ē-tàu goá beh kám-siā."" Sì ê lâng ba̍k-chiu khoeh-khoeh.
""Kám-siā Thiⁿ-pē, siúⁿ-sù bí-niû, koh ū bah hō͘ goán chia̍h, khò Iâ-so͘ ê miâ. A-men.""
Nn̄g ê kiáⁿ-jî ná chhin-chhiūⁿ kaⁿ-siû, chia̍h kah chin hoaⁿ-hí; nā-sī Tiong-iông phâng hit oáⁿ pn̄g khí-lâi, khoàⁿ tio̍h Siok-cheng ê pak-tó͘, iû-jiân ba̍k-sái lâu chhut-lâi, nn̄g ê gín-ná lóng bo̍k-bêng kî-biāu, sì luí ba̍k-chiu ti̍t-ti̍t kā i siòng, toā-hàn ê Kèng-it kā lāu-bú kóng,
""Ma-ma, lí kā pa-pa pun siuⁿ chió mi̍h-phè teh háu-à lah.,"" hit sî Siok-cheng ê ba̍k-sái iā lâu chhut-lâi, nā-sī chhuì soà ài-chhiò.
Hit ê-tàu bô chia̍h pn̄g, Tiong-iông khiâ chi̍t tiám goā cheng ê chhia lâi kàu chhī-lāi chhē i choè hó ê lāu-su, choè oē pang-chān i ê Lí Khí-bêng Bo̍k-su, kìⁿ tio̍h bīn khui chhuì chiū kóng,
""Lí Bo̍k-su, goá bô hoat-tō͘ thang koh jím-siū tī chit keng kàu-hoē choè kang; goá koat-tēng beh sin-chhéng tiāu-tōng.""
""Hó, chin hó, chhiáⁿ lí kóng, nā ū chi̍t hāng sū pí Chú Iâ-so͘ só͘ siū tio̍h ê khah toā, goá goān-ì kā lí pang-bâng.""
""Lí ê ì-sù sī bô hoaⁿ-hí goá oāⁿ uī.""
""oē thang án-ni kóng."" Lí bo̍k-su tìm-thâu, ""in-uī ū chin-choē ê tông-o̍h lóng chhin-chhiūⁿ lí lâi án-ni tuì goá iau-kiû kè, nā-sī in sêng-siū goá ê khó͘-khǹg, lóng koh tò-tńg khì in ê chit-uī.""
""M̄-kú goá siong-sìn, goá nā kóng hō͘ lí thiaⁿ liáu-āu, lí ún-tàng boē chó͘-tòng goá ê iau-kiû.""
""Chhiáⁿ lí kóng khoàⁿ-māi.""
Tiong-iông chiū ēng kek-tōng koh hùn-khài ê oē tuì lí Bo̍k-su ti̍t-ti̍t kóng, nā chhin-chhiūⁿ chi̍t ê siū un-khut 5 lâng tuì hoat-koaⁿ teh hun-sò͘ chi̍t-iūⁿ, i àn-sǹg chē tī bīn-chêng ê lāu-su oē kap i saⁿ-kap hùn-khài, nā-sī Lí Bo̍k-su thiaⁿ liáu put-tān bô tōng-iông, hoán-tńg ha-ha toa chhiò kóng,
""Lí iáu pí Tiuⁿ Ta̍t-în tông-o̍h khah thang kám-siā, i hō͘ chèng hoē-iú beh koáⁿ chhut-khì, koh kuí-nā ge̍h-ji̍t ê sin-kim bô thang hō͘ i lah.""
Pí siōng put-chiok, pí hā iú û（比上不足，比下有餘）. Tiong iông ka-kī kám-kak, án-ni goá iáu thang kám-siā, sim chiah tām-po̍h an-uì, m̄-kú i ê sim-lāi iáu chhiong-moá chin-choē gî-bûn, tuì Lí bo̍k-su kóng,
‘uī sím-mi̍h choè chi̍t ê kang-lâng tio̍h án-ni siū-khó͘? uī sím-mi̍h sìn-tô͘ boē thang thé-liōng lán kap lán tâng-sim ho̍k-heng kàu-hoē? uī sím-mi̍h lán boē thang hióng-siū tio̍h sî-tāi ê koân-lī? uī sím-mi̍h lán ê ka-têng boē thang kap in pîⁿ-téng ê thāi-gū, uī sím-mi̍h......""
""Chhiáⁿ lí m̄-thang ti̍t-ti̍t kóng uī sím-mi̍h."" Lí Bo̍k-su chám-tn̄g i ê uī sím-mi̍h chiap lâi kóng, ""Boē ēng-tit mn̄g Siōng-tè,""
uī sím-mi̍h tio̍h tuì Siōng-tè mn̄g kóng, ""Goá tio̍h choè sím-mi̍h?"" á-sī kóng, ""Lí kā goá hē tī chia sī ài goá choè sím-mi̍h?""
Tiong-iông hō͘ Lí Bo̍k-su kóng án-ni, chhì-chha̍k i ê sim, soà kám-kak chin kiàn-siàu, Lí Bo̍k-su iā bô soè-jī kè-sio̍k kóng,
""Tiong-iông kun, kin-á-ji̍t hiong-chhoan kàu-hoē ê kéng-gū, goá hui-siông ê liáu-kái kap tông-chêng, te̍k-pia̍t sī chiah ê tâng-kang, put-kò goá ū 3 tiám ê kiàn-gī kóng hō͘ lí choè chham-khó, chhiáⁿ lí chiah siông-sè siūⁿ khoàⁿ-māi.""
1) Choè chi̍t ê chheng-liân ê thoân-kàu-chiá, tio̍h tāi-seng chū-kak chiah ê tāi-chì sī it-tēng oē pōng-tio̍h ê chhì-phiè. M̄-bián kóng kàu Sèng-keng tiong hiah ê sian-ti, sù-tô, te̍k-pia̍t sī Chú Iâ-so͘, chiū-sī lán hiān-chāi chiah ê toā bo̍k-su chu sian-poè, in ê sêng-kong lóng sī tī chit khoán ê hé-iām tiong jím-siū sêng-kong ê. Chóng-sī kūn-lâi ê kang-lâng ná chhin-chhiūⁿ tuì chit khoán ê khó͘-lān khoàⁿ choè boē koàn-sì, bô eng-kai. Goá jim-uî jú ū chit khoán ê khó͘-lān jú oē thang hián-bêng Siōng-tè tuì lí ê khì-tiōng. Só͘ uī "" pi-ài ê só͘-chāi chiū-sī Sèng ê toē."" Lí iā chai-iáⁿ sè-kài chhut-miâ ê Sèng-koa:
Goá só͘ sī 5 khó͘-lān, bô lâng chai-iáⁿ,
------------En̂g-iāu Ha-le-lú-iah.
Sī chiah ê o͘-lâng tiàm tī chit khoán thòng-khó͘ ê pi-ai só͘ chhiùⁿ-chhut sèng-lī ê im-ga̍k, só͘-í chhiáⁿ lí m̄-thang tí-khòng būn-toê.
2) Kàu-hoē boē chìn-pō͘, sìn-tô͘ boē thang liáu-kái, keng-chè ê khùn-lân, che sī kin-á-ji̍t hiong-chhoan kàu-hoē pit-jiân ê hiān-siōng, só͘-í m̄-bián kè-thâu siong-sim, chí iàu tī Siōng-tè ê bîn-chêng chin pún-hūn khì choè chiū hó. Lán eng-kai tio̍h ēng tông-chêng ê gán-kong chhè chhut goân-in liáu-kái in chiah tio̍h. Sū-si̍t-siōng chiah ê sìn tô͘ ê sìn-sim á-sī hōng-hiàn, lóng bô khah su tī chho͘-tāi ê sìn-tô͘, put-kò sī sim iú û le̍k put-chiok（心餘力拙）nā-tiāⁿ. Goá khoàⁿ in chin-choē sìn-tô͘ ê keng-chè hiah-nih khùn-lân, sīm-chì bô thang chia̍h, bô thang chhēng, nā-sī khoàⁿ in chi̍t nî ê hōng-hiàn ê sò͘-jī hui-siông ê kiaⁿ lâng, kàu-gia̍h hō͘ siâⁿ-chhī ê sìn-tô͘ kiàn-siàu, hō͘ goá hui-siông ê kám-kek, só͘-í lán tio̍h ū hūn tī in ê kan-khó͘, iā sī eng-kai ê.
3) Choè iàu-kín ê chi̍t hāng: m̄-thang tô-pī sù-beng, choa̍t-tuì m̄-thang uī-tio̍h chiah ê khùn-lân lâi siūⁿ beh tiāu-tōng, án-ni sī hián-bêng lán sī sèng-kang siōng ê pāi-pok-chiá（敗北者）. Lán teh kó͘-bú lán ê sìn-sô͘ tī chit ê sî-tāi tio̍h o̍h Chú ê khoán-sit; ""Tuì-thiⁿ lâi kàu choē-ok ê sè-kài choè I chín-kiù lâng, thiàⁿ lâng ê kang, sīm-chì chiong chit ki chân-jím khó-phàⁿ ê si̍p-jī-kè pìⁿ-chiâⁿ êng-kng chhàn-lān ê kì-hō, só͘-í tio̍h tī chi̍t ê o͘-àm ê sè-kan choè kng, choè iâm ê sù-bēng."" Sū-si̍t chit ê chek-jīm tú-á sī lán tiàm tī hiong-chhoan kàu-hoē Siōng-tè só͘ hō͘ lán thoân-kàu-chiá kim-ji̍t ê khò-toê. Beh án-choáⁿ tiông-sin keng-êng chit keng kàu-hoē hoê-ho̍k chhin-chhiūⁿ í-chêng hiah-nih chhàn-lān ê le̍k-sú? Beh án-choáⁿ kiáu-chèng（矯正）sìn-tô͘ ê kū koan-liām, saⁿ-kap tī sin sî-tāi tâng hū-khí Chú ê kok? che chiah sī kin-á-ji̍t lán tio̍h siūⁿ, tio̍h choè ê būn-toê. Tong-jiân būn-toê m̄-sī hiah-nih kán-tan, iā m̄-sī it-sî chiū oē thang sêng-kong ê, nā-sī chit ê sî-tāi tú-tú sī kū ê beh kè-khì, sin ê teh beh lâi ê chin-khong chōng-thài（真空狀態）hā, chiàⁿ-sī lán choè kang ê hó-ki-hoē, lán nā oē thang tu̍t-phoà ba̍k-chêng ê lân-koan, pâi tī bīn-chêng ê sī sèng-lī kap sêng-kong lah. Goá ê oē lí thiaⁿ liáu oē liáu-kái boē?
Tiong-iông bô ìn, ti̍t-ti̍t tàm-thâu, bīn lō͘ chhut chhiò-iông, thang chai i chi̍t phiàn iu-ut, giâu-gî ê sim ì-keng hō͘ bo̍k-su ê oē chhiong-phoà.
""Bo̍k-su, nā-sī án-ni, ba̍k-chêng choè iàu-kín ê kang-chok sī sím-mi̍h?""
""Hiān-chāi choè iàu-kín ê kang-chok ū nn̄g hāng: Tē 1, tuì goā eng-kai siūⁿ chhut biāu-hoat ""Thoân-tō,"" tú-tú chiàu lí só͘ teh choè ê kè-sio̍k khì choè, m̄-thang ià-siān. Tē 2, tuì lāi, ""Kàu-io̍k,"" sìn-tô͘ ê gō͘-kái kap sêng-kiàn lóng sī khoat-hoa̍t kàu-io̍k ê goân-in.""
""M̄-kú pâi tī bīn-chêng ê seng-oa̍h būn-toê boē thang kái-koat, beh kiò lâng án-choáⁿ jím-siū?""
""Sī, che sī choè toā ê būn-toê, goá teh siūⁿ eng-kai tuì 3 hong-bīn lâi kái-koat: Tē 1, tiong-hoē eng-kai koan-sim. Tē 2, to͘-chhī kàu-hoē iā chhiáⁿ chhun-chhut pang-chān ê chhiú lâi. Tē 3, chhut goā ê hoē-iú eng-kai tī keng-chè tńg-lâi oān-chō͘ bú-hoē chiah tio̍h.""
""Che sī chin hó ê hong-hoat, m̄-chai in goān-ì kè-lâi pang-chān goán bô?""
""Goá oē chīn só͘ oē ê lâi ho͘-io̍k chit ê kang-chok.""
""To-siā bo̍k-su ê chí-sī, taⁿ goá bô beh tô-pī Chú ê sù-bēng, goān giâ chit ki si̍p-jī-kè, lim chit ê khó͘-poe lâi hū-khí sî-tāi ê chek-jīm. Chhiáⁿ bo̍k-su siông-siông thoè goá kî-tó.""
Ji̍t-thâu í-keng lo̍h-soaⁿ, chhù-lāi ê tiān-hé to̍h khí-lâi. àm-tǹg hō͘ Lí bo̍k-su chhiáⁿ liáu-āu, i chiū suî-sî lī-pia̍t bo̍k-su.
X X X X X
Goā-bīn sui-jiân àm, lō͘ sui-jiân hn̄g, nā-sī i khiâ hit tiuⁿ phoà-kū ê chū-choán-chhia, chhiong-moá tio̍h bē bat ū ê hoaⁿ-hí kap ǹg-bāng, ti̍t-ti̍t ǹg chhù teh khiâ, lóng bô kám-kak kiaⁿ-hiâⁿ. I ê kha ná teh ta̍h, chhuì ná liām i pêng-sî só͘ ài liām ê chi̍t chat si:
Tī iu-ut hong liâng ê chhiū-nâ lāi,
Bô chhàn-lān ê ji̍t-kng teh chiò;
Chhiⁿ-chhìn ê o͘-iáⁿ kui ji̍t teh tà-oá,
Sìⁿ-miā hoa̍t-phoat ê kì-hō bô lâng khoàⁿ tio̍h.
○○○ ○○○ ○○○ ○○○
Siok-chēng ê lō͘-piⁿ, siⁿ-chhut chi̍t luí kiau-nńg ê hoe-luí;
I m̄-kiaⁿ pháiⁿ ê khoân-kéng pau-uî sin-piⁿ
I chīn só͘ oē chhèng chhut hun-hong ê phang-bī,
iā tián-khui bí-lē ê gân-sek;
Hō͘ kè-lō͘ ià-siān ê lú-kheh,
Tit-tio̍h un-loán in sim-lêng;
iā pàng-khin in tîm-tāng ê kha-pō͘.
Kha ná ta̍h ná kín, i koh siūⁿ-khí Dant ê Sîn-khiok（神曲）khai-thâu ê chi̍t kù oē:
Tī goá jîn-seng ê lú-hêng tiong,
Tī chit ê o͘-àm ê chhiū-nâ-lāi;
Goá chhē tio̍h goá ka-kī.
Put-ti put-kak ê tiong-kan kàu chhù-lah, chhù-lāi ê tiān-hé to̍h chin kng; thiaⁿ-kìⁿ Siok-cheng teh toâⁿ-khîm kà nn̄g ê kiáⁿ chhiùⁿ-koa. I khiā tī mn̂g-khá, tiām-tiām thiaⁿ kàu chhiùⁿ liáu, chiah ēng i ê chhiú phah pho̍k-á chhut siaⁿ kóng,
""Chin gâu chhiùⁿ, chin hó-thiaⁿ.""
Nn̄g ê kiáⁿ, chi̍t ê thiaⁿ-tio̍h lāu-pē tńg-lâi, hoaⁿ-hí kàu ke̍k, cháu chhut-lâi hō͘ i phō, chi̍t chhiú phō chi̍t ê; in iā tuì i ê thâu-khak lám-leh, chi̍t ê chhuì-phoé ti̍t-ti̍t kā i chim. Chin kú soè-kiáⁿ Sìn-it chiah khí-thâu sai-nai kóng,
""Pa-pa! ma-ma kóng beh siⁿ chi̍t ê me-me hō͘ goán neh, lán lâi lé-pài, kā Siōng-tè thó khah kín hō͘ lán.""
""Tio̍h! hó! taⁿ chē hō͘ hó, lâi choè lé-pài.""
(Oân).",http://pojbh.lib.ntnu.edu.tw/script/artical-12543.htm,decode error
"看伊ê做人(故楊Tì-siong長老)
呂春長
1966。02。15 P。8-9
1966。03。01 P。15-16、20
   現在我用沉重 ê心kap 數念ê前，來寫淡薄咱所敬疼，值得人數念kap效法ê 故 Iûⁿ Tì-siông長老ê 履歷，以及伊ê做人。
   Kò͘ Tì-siông長老， 享年66 歲。伊tī 民國前12年2月13日出世 tī台南縣 仁德鄉。 自 幼 hù-聖liông-liān，聰明，孝順母親，尊敬兄哥。
    國校5年ê時，就考上師範學校(當時稱做國語學校)。在學中敬大疼細，幫贊同學 koà 蠓罩kap 折被， 這個事hō͘伊ê老同學 Chu Bān-sêng先生(省議員) tī伊ê追思禮拜中iáu teh大大數念。因為伊ê 品學兼優，畢業後就受派tī台南市附屬小學服務，是一個循循善誘， 以身作則 ê好教員 (老-事)。
    總是故 Iûⁿ長老少年ê時，心懷大志，所以一年後伊就東渡日本，準備報考醫學院。 M̄-kú，因為義務職教ê期間未滿，soà phoe召回台灣， 改派tī 車路墘國校做教務主任兼代校長。
    到民國 14年1月17日，就kap中部社頭ê 望族，也是主內ê姊妹Ông Ná-pó女士結婚。 民國 15年就辭教育界 ê職，準備再度上京(東京留學深造。無拍算，忽然間tio̍h重病， 不省人事， boē講話，佳哉tī Kî-後靜養，有挽回性命，總是日本之行就soà 罷論。
以後就到彰化 經商，一面做生理，一面傳道理，熱心服務教會， 為主做工。 兩年後遷回台南，經營信神商店， 顧名思義，信而成知，有信chiah會成功， 乃故 Iûⁿ長老畢生一貫 ê信念。伊ê信是純真ê，伊ê成是成全上帝ê旨意。
Tī台南市 經商 ê年間， Sòng Siōng-chiat博士來台奮興，信徒大受感動，就紛紛 組織佈道隊， 鼓舞十字架三角旗，到處為主做見證，每禮拜至少一擺， 風雨無阻，出外為主傳福音。
    hit時太平景教會佈道隊 kui十， 隊員 kui百，是當時全省佈道隊最chòng-旺，最活動ê教會。 故 Iûⁿ長老任總隊長，凡事sut siān suî-hoān， 任勞任怨，深得教會ê器重kap大家ê敬重。伊有做教會ê長執 kap青年之間ê 橋梁， 使上下合作 無間，得tio̍h 濟濟人歸主。
    伊不但做太平景教會佈道隊 總隊長，伊也做主日學教員，執事，以後任長老濟濟年， tuì教會ê貢獻不少。
    Tú-tú照伊ê名Tì-siông， 和氣至上。伊不但家己和平，伊也會幫贊人和平。 筆者 hit時猶原是太平景教會ê佈道隊員，是iûn長老所統轄ê部下，受伊ê 人格感化真正大。會記得有一個拜4暗，是應該tio̍h出去野外佈道ê日。總是hit暗天寒地冷，趕狗 m̄出門。所以濟濟 青年主張臨時中止，總是也有人ko-tiau， ""sui出洋風湧oh tu， tio̍h 進前是主吩咐。""議論結果，分做兩旁， hō͘人笑是戇中派ê就祈禱，出發去鹽埕佈道，無拍算hit暗成績 boē bái。感謝上帝，就洋洋得意tò-轉來教會， hiah-ê 自稱做識時務ê， in無參加佈道，soà kiu tiàm主日學教室thit-thô iûⁿ-牌。 Hit暗Si牧師kap長執感心阮ê勇敢，m̄驚寒，出門為主做工，就為tio̍h阮準備燒 koh芳，真好食ê 糜 (點心) beh 慰勞阮，阮真歡喜，感覺為主做工無落空。總是到beh食點心ê時， hiah-ê tī厝內teh ī 牌仔 ê 逃兵，也真大面神提碗箸 beh參加，阮chiah-ê屬血氣ê青年，就擋 boē tiâu， nga̍uh-nga̍uh念講：""無做工koh敢食。""佳哉Iûⁿ長老苦勸阮m̄-thang siàu-去，伊講出去佈道ê tio̍h食， tī室內teh代禱ê也tio̍h食，事實上hiah-ê人ná有teh祈禱？總是故 Iûⁿ長老做人和平，凡事必求善解。伊不時拚命做工，但是m̄-bat 誇耀家己， 批評別人， 這款性質非常難得。
    故 Iûⁿ長老不但能說能行，伊ê特色，就是不說而實行。伊不論tī家庭， tī教會， tī社會，是一個無瑕可擊ê人；莫怪濟濟人稱伊做聖人。伊雖然無讀神學院，總是伊早年就獻身hō͘主，伊雖然經商，總是伊無想發財。伊超然 物欲，萬事知足，只有掠傳福音，搶救人ê靈魂做家己ê責任。伊費盡精神，肯盡全力， 為主拚命。伊m̄驚生理無趁， m̄驚損害健康， m̄驚日本警憲無理ê壓迫。 Bat一擺，因為佈道隊 ê 標語寫一句聖經講：: 人若得tio̍h全世界來喪失伊ê性命有甚麼利益？""日本警憲為tio̍h 這句起疑心，講是基督教teh譏刺大東亞戰爭。就召故 îⁿ長老去問， hit時伊得tio̍h聖神幫贊，勇敢無驚， khiā tī 作威作福 ê官府面前， 解釋聖經ê真理，佳哉後來無代誌。雖然傳福音不得時，但是伊無失志， chu-chu求上帝ê國kap上帝ê義。伊是一個不怕窮， 不怕苦， 只怕人生無耶穌； 不求名， 不求利，只求耶穌在一起 ê聖徒。伊tī太平景任職工作是到第二次世界大戰， 政府命令百姓疏散為止。
    大戰中故 Iûⁿ長老ê全家疏開去故鄉中洲。 Tī hit時伊ê老母別式，伊ê老母是一個敬虔ê女徒，真疼主， koh真疼囝孫。 故 Iûⁿ長老是一個侍母 至孝ê人，一生m̄-bat hō͘老母受氣煩惱；照Chu Bān-sêng議員ê干證，講in tī 國語學校teh讀冊ê時， bat一擺 Tì-siông長老kap 同學約某時beh去某所在thit-thô，若是到時，無看tio̍h伊來，大家真奇怪，因為伊將來m̄-bat無守約。到後來chiah知影，就是hit日伊ê老母頭殼疼，伊tī厝-nih照顧伊ê老母，可見伊怎樣孝順序大人。所以伊tuì老母ê 別式非常哀悼， koh 疏散前tī台南伊有一個真伶俐 koh可愛 ê 千金名eng-jî， 8 歲離開世間， jû-kim所敬愛ê老母伊有別式， chiah-ê事hō͘ 故 Iûⁿ長老ná 看破世間ê空虛，也ná看透添加ê可愛， tuì án-ni， hō͘伊ná更加疼主。所以tī 光復後，雖然得tio̍h 桑梓 ê 父老 敦請伊出來做中洲國校ê校長兩年；若是投機取巧勢利之徒，大大有升官發財ê機會。總是Tì-siông長老卻是人醉生 我獨醒，人馬虎 我獨認真， tī 學極其嚴謹，甚至積勞成疾，就辭去校長ê職， 轉去台南養病。
    身體恢復健康，就去鶯歌做風源煤炭 公司ê 會計 主任，因為伊是股東，時間不止自由。所以tī 鶯歌約10年久ê中間，伊不分日也為教會擔憂辛苦。 Tuì無求到有， tuì sè厝做講義所到成立教會起聖殿，伊ê出力，伊ê鼓舞， hit-ê功勞永遠boē-thang 磨滅。今仔日鶯歌教會ê信徒kap bat tī hia做工ê傳道人無m̄大大teh 數念。 (待續)
    了後故 Iûⁿ長老有結束北部 ê事業，接受聘請到埔里基督教診療所對患者傳道。另外一面，伊有獻工 tī 無牧 ê牛困山教會。伊親像巴拿巴是好人， hō͘聖神充滿， gâu安慰病人， koh用刻苦耐勞ê精神協助軟弱無牧 ê牛困山教會。 這間山間 ê教會離埔里街仔不止遠，總是伊m̄甘坐三輪車， 乃是以歩代 ku，用所節儉ê錢來奉獻教會，soà減輕教會ê負擔，你看伊疼主，疼教會到怎樣？不幸tī 埔里工作ê時，發見tio̍h身體有嚴重ê病症，就轉去台南靜養治療。但是伊為主決斷boē-thang恬恬坐teh， tī台南南門教會猶原是當主日學教員， koh教會無論大小聚會，伊攏奮勇參加， chhoā人祈禱， 主理查經， 幫贊牧者，造就感化濟濟信徒。 Tī南門教會，伊早早當選長老，總是為tio̍h身體ê緣故，驚了辜負所託， m̄敢就任。總是伊逐項事工照做無差。到舊年，無法度推辭chiah就任做長老， 濟濟少年人講：這m̄ chiah是真正ê長老。
    試想， 故 Iûⁿ長老怎樣， 不過身體衰弱， 拖病為主服務？就是因為伊感覺人生短促，機會不再 ê緣故；若無及時做工， 驚了無機會。
    故 Iûⁿ長老所tì ê病， 常人 只可活一年半載，總是伊竟然活8年goā，包括初期iáu未發見，可能10年以上，這是對伊ê lêng-heng hiân ti̍t，以及某囝 gâu照顧kap伊倚靠信心來活ê大神跡。
    Tī台南養病中， 故 Iûⁿ長老也bat到中部山間 ê風國轉地療養 tī chia有一間tuì霧峰 母會來新設ê教會。伊tī hia每主日主持講道， chhoā信徒研究聖經， hō͘ hia ê信徒得tio̍h 濟濟靈性上ê幫贊；到taⁿ iáu teh 數念無soah。 In聽tio̍h Iûⁿ長老別式 ê消息，真濟人提到流目屎。
    Lîm Chong-iàu牧師回顧伊早年做神學生， bat受派去鶯歌教會做工， tuì Tì-siông長老ê印象講：""Iûⁿ長老款待我親像伊家己ê 囝兒。"" Iûⁿ長老為tio̍h教會tio̍h磨，圖謀無khah su一個專任 ê傳教者， Iûⁿ長老ê疼心kap做人hō͘我得tio̍h真濟 ê學習，我一生數念Iûⁿ長老，聽tio̍h伊ê死， hō͘我ê心真苦悶。相信m̄-nā Lîm牧師一人án-ni想，有真c濟 bat Tì-siông長老ê傳道人也攏是án-ni感覺。
    Taⁿ 故 Iûⁿ長老ê做人kap工作ê 原動力是tuì tá落來？就是伊tī隱密中靈修， tuì主所支取ê，伊tī厝內經常手真罕得離聖經，伊逐日真早就起來靈修， 為人代禱，伊ê 妻兒 對 這項ê印象極深，就用一句話來結論伊。伊完全是一個信仰ê人。
    到民國 54年9月底， 故 Iûⁿ長老有去台北台大附屬醫院 thong-īⁿ治療， 這時也bat 轉來台中查某囝 ê所在。 這時iáu-kú念念不忘台南ê工作kap家己做長老ê責任，伊迫切希望會 thang趕回台南參加長執 ê就任典禮。
    總是不幸這時tī台中犯了惡性ê 感冒，就tī 11月6日(1965) 再度入台大醫院。雖然經過真濟ê名醫細心診治，以及妻子， 兒女， 兄哥，兄嫂周到ê 看護， 親朋同道同心迫切ê祈禱；若是上主ê旨意已經定tio̍h，結局無法度thang挽回伊肉體有限ê性命，到了12月2日清早就對長老娘講：""我boē-thang 過今仔日lah，免koh為tio̍h我祈禱lah，這是上帝ê旨意， ài我khah早轉去。""就tī當日10點半安然辭世， soah了世間ê 著磨，凱旋來安歇tī 恩主ê 懷抱，對咱真m̄甘，對伊心所願。 故 Iûⁿ長老身後有留長老娘， koh有長男 tong-ga̍k 君，成功大學畢業，現時任職 tī信中製藥廠， kap Bûn-û女士結婚，已經有兩男一女， 囝孫真有孝。長女 Gio̍k-jî 高女畢業，匹配成大畢業ê Âng Pek-iông 君， 現任台中公路局保養場長，也是忠孝路教會一個真忠實可取ê執事，已經有兩男兩女，家庭美滿，有好見證。
    故 Iûⁿ長老ê內外孫個個聰明， 乖巧，攏是長老所心愛ê，相信chiah-ê 囝孫攏會thang跟tè 先人美好信心ê腳跡，來安慰序大人在天之靈。親像約翰sam-su 4節講：""我聽見我ê 囝兒tī真理teh行，我ê歡喜無khah大tī 這個。""
    我知故 Iûⁿ長老對tī 囝孫ê期望: 第一，就是tio̍h敬畏上帝。第二，就是tio̍h孝順父母。第三，就是兄弟姊妹ài相疼。因為這三項是伊家己以身作則所行ê路。 IuN長老怎樣敬畏上帝，怎樣有孝老母，這已經講了，伊怎樣對待兄弟，伊ê 胞兄 Iûⁿ Hûn-liông先生tī 數念小弟ê時陣， 聲淚俱下， 使會chòng-者大受感激。伊講， ""伊ê小弟Tì-siông尊敬伊親像序大人， 66年久做兄弟m̄-bat忤逆伊一擺，也m̄-bat 加話一擺，每事to kap伊參詳，伊tuì兄哥ê牽成kap栽培時時數念。"" In兄弟實在thang做人ê 好模樣。
    故 Iûⁿ長老不但尊敬兄哥兄嫂，伊也真疼兄哥ê 囝兒(姪仔)， 濟濟直-lú流目屎數念好ê 阿叔。有ê (Khêng-chu女士) tuì美國寫批來安慰阿嬸。 批內怎樣數念阿叔，講阿叔是好ê 阿叔，有信仰kap疼心ê 阿叔，笑容溫柔ê 阿叔是好ê阿叔， gâu 教主日學，感化影響伊ê阿叔， iáu活tī伊心中ê 阿叔，相信現在tī上帝身邊ê阿叔。 Tuì chiah-ê動人 ê情辭 thang知影Iûⁿ長老ê做人。
    故 Iûⁿ長老不但敬畏上帝，孝順父母，尊敬兄哥， 愛惜敵人；伊對人人攏真好，伊言行一致， m̄-bat 口是心非，所以人人由心欽仰。 Tī告別 ê追思禮拜，南門教會坐滿了會chòng-者， chiah-ê人kap普通一般人情世事， 禮尚往來ê siong應付無siāng款，所以hit ê 會場ê空氣也無siāng款。 Hit日hiah-ê人攏是tuì 人格 ê 感召，真正為tio̍h 數念Tì-siông Tiúⁿ-ló 而來ê。因為是數念這個實在ê人，所以hit日人teh o-ló Iûⁿ長老也攏講實在ê話。有時咱o-ló人(包括死人)良心無平安，因為hit-ê人無影hiah好。 Koh有時咱teh o-ló人(包括死人)邊á ê人teh bih-嘴，心內teh冷笑，因為hit人並無hiah-nih好，甚至sek-tek kî-hoán。獨獨hit日人teh o-ló Iûⁿ長老，人人點頭表示同感， thang知伊ê做人。
    故人講：""以銅為鏡， 可以正衣冠。 以古為鏡， 可以 知興替。 以人為鏡， 可以 明得失。咱若用故 Iûⁿ長老為鏡，就thang省察咱ê信仰kap做人。
    最後我tī主ê名對 Iûⁿ長老ê 遺族講幾項:
    1) Tio̍h感謝上帝， hō͘ 恁有chiah好ê序大人。箴言20: 7 ""照正直來行ê義人，伊ê後裔有福氣。"" tio̍h知恁是有福氣ê 囝孫。
    2) Tio̍h 追隨先人 ê腳步，來效法伊行代誌 kap做人ê 美點。
    3) Tio̍h親像先人敬畏上帝，熱心服務tī主ê教會。
    4)老父已經無tī世間，所以tio̍h加倍孝順老母，來承接上帝ê賜福。
    5)兄弟姊妹ài更加相疼來實現老父ê願望。
    故 Iûⁿ長老已經爭戰好ê爭戰，盡跑走ê路站，守所信ê道理； taⁿ安然過世去tuì主領受公義永活ê冕旒，咱tio̍h為tio̍h伊ê得勝來感謝主， 向望無久kap伊相見tī天家。","Khoàⁿ I ê choè lâng (Kò͘ Iûⁿ Tì-siong Tiúⁿ-ló)
Lū Chhun-tiông
1966.02.15 P.8-9
1966.03.01 P.15-16、20
Hiān-chāi goá ēng tîm-thòng ê sim kap siàu-liām ê chêng, lâi siá tām-po̍h lán só͘ kèng-thiàⁿ, ta̍t-tit lâng siàu-liām kap hāu-hoat ê kò͘ Iûⁿ Tì-siông Tiúⁿ-ló ê lí-le̍k, í-ki̍p I ê choè lâng.
Kò͘ Tì-siông Tiúⁿ-ló, hióng liân 66 hè. I tī Bîn-kok chêng 12 nî 2 ge̍h 13 ji̍t chhut-sè tī Tâi-lâm koān Jîn-tek hiong. Chū iù hù-sèng liông-liān, chhong-bêng, hàu-sūn bú-chhin, chun-kèng hiaⁿ-ko.
Kok-hāu 5 nî ê sî, chiū khó-siōng Su-hoān ha̍k-hāu (tng-sî chheng-choè Kok-gú ha̍k-hāu). Chāi-ha̍k tiong kèng toā thiàⁿ soè, pang-chān tông-ha̍k koà báng-tà kap chih-phē, chit ê sū hō͘ i ê lāu tông-ha̍k Chu Bān-sêng sian-siⁿ (Séng Gī-oân) tī I ê tui-su lé-pài tiong iáu teh toā-toā siàu-liām. In-uī I ê phín-ha̍k kiam iu, pit-gia̍p āu chiū siū phài tī Tâi-lâm chhī hū-sio̍k sió-o̍h ho̍k-bū, sī chi̍t ê sûn-sûn siān-iú, í sin chok-chek ê hó kàu-oân (lāu-sū).
Chóng-sī kò͘ Iûⁿ Tiúⁿ-ló siàu-liân ê sî, sim hoâi tāi-chì, só͘-í chi̍t nî āu I chiū tong-tō͘ Ji̍p-pún, chún-pī pò-khó I-ha̍k-iⁿ. M̄-kú, in-uī gī-bū chip-kàu ê kî-kan bī boán, soà phoe tiàu-hoê Tâi-oân, kái-phài tī Chhia-lō͘-kîⁿ kok-hāu choè Kàu-bū chú-jīm kiam tāi hāu-tiúⁿ.
Kàu Bîn-kok 14 nî 1 ge̍h 17 ji̍t, chiū kap Tiong-pō͘ Siā-thâu ê bōng-cho̍k, iā sī Chú-lāi ê chí-bē Ông Ná-pó lú-sū kiat-hun. Bînkok 15 nî chiū sî kàu-io̍k-kài ê chit, chún-pī chài-tō͘ chiūⁿ kiaⁿ (Tang-kiaⁿ liû-ha̍k chhim-chō. Bô phah-sǹg, hut-jiân-kan tio̍h tāng-pīⁿ, put-séng jîn-sū, boē kóng-oē, kai-chài tī Kî-āu chēng-ióng, ū bán-hoê sìⁿ-miā, chóng-sī Ji̍t-pún chi hêng chiū soà pā-lūn.
Í-āu chiū kàu Chiong-hoà keng-siong, chi̍t bīn choè seng-lí, chi̍t bīn thoân tō-lí, jia̍t-sim ho̍k-bū kàu-hoē, uī Chú choè-kang. Nn̄g nî āu chhian-hoê Tâi-lâm, keng-êng Sìn-sêng siong-tiàm, kò͘ bêng su gī, sìn jî sêng chi, ū sìn chiah oē sêng-kong, nái kò͘ Iûⁿ Tiúⁿ-ló pit-seng it-koàn ê sìn-liām. I ê sìn sī sûn-chin ê, I ê sêng sī sêng-choân Siōng-tè ê chí-ì.
Tī Tâi-lâm chhī keng-siong ê nî-kan, Sòng Siōng-chiat Phok-sū lâi Tai hùn-heng, sìn-tô͘ toā siū kám-tōng, chiū hun-hun chó͘-chit pò͘-tō-tuī, ko-kú si̍p-jī-kè saⁿ-kak-kî, tò-chhù uī Chú Choè kiàn-chèng, muí lé-pài chì-chió ci̍t pái, hong ú bû chó͘, chhut-goā uī Chú thoân hok-im.
Hit-sî Thài-pêng-kéng kàu-ho͘ē pò͘-tō-tuī kui cha̍p, tuī-oân kui pah, sī tng-sî choân séng pò͘-tō-tuī choè chòng-ōng, choè oa̍h-tāng ê kàu-hoē. Kò͘ Iûⁿ Tiúⁿ-ló jim chóng tuī-tiúⁿ, hoān-sū sut siān suî-hoān, jīm lô jīm oàn, chhim tit kàu-hoē choè kàu-hoē ê tióng-chip kap chheng-liân chi kan ê kiô-nit7, sú siōng-ā ha̍p-chok bû kàn, tit-tio̍h choē-choē lâng kui Chú.
I put-tān choè Thài-pêng-kéng kàu-hoē pò͘-tō-tuī cóng tuī-tiúⁿ, i iā choè Chú-ji̍t-o̍h kàu-oân, chip-sū, í-āu jīm tiúⁿ-ló choē-choē nî, tuì kàu-hoē ê kóng-hiàn put-siáu.
Tú-tú chiàu i ê miâ Tì-siông, hô-khì tì-siông. I put-tān ka-kī hô-pêng, i iā oē pang-chān lâng hô-pêng. Pit-chiá hit sî iû-goân sī Thài-pêng-kéng kàu-hoē ê pò͘-tō-tuī-oân, sī iûn Tiúⁿ-ló só͘ thóng-hat ê pō͘-hā, siū i ê jîn-keh kám-hoà chin-chiàⁿ toā. oē kì-tit ū chi̍t ê pài 4 àm, sī eng-kai tio̍h chhut-khì iá-goā pò͘-tō ê ji̍t. Chóng-sī hit àm thian hân toē léng, koáⁿ káu m̄ chhut-mn̂g. Só͘-í choē-choē cheng-liân chú-tiuⁿ lîm-sî tiong-chí, chóng-sī iā ū lâng ko-tiau, ""sui chhut-iûⁿ hong-éng oh tu, tio̍h chìn-chêng sī Chú hoan-hù."" Gī-lūn kiat-kó, hun choè nn̄g pêng, hō͘ lâng chhiò sī gōng-tiong phài ê chiū kî-tó, chhut-hoat khì iâm-tiâⁿ pò͘-tō, bô phah-sǹg hit àm sêng-chek boē bái. Kám-siā Siōng-tè, chiū iông-iông tek-ì tò-tńg lâi kàu-hoē, hiah ê chū chheng choè sek sî-bū ê, in bô chham-ka pò͘-tō, soà kiu tiàm Chú-ji̍t-o̍h kàu sek thit-thó iûⁿ-pâi. Hit àm Si Bo̍k-su kap tióng-chip kám-sim goán ê ióng-kám, m̄-kiaⁿ koâⁿ, chhut-mn̂g uī Ghú choè kang, chiū uī-tio̍h goán chún-pī sio koh phang, chin hó chia̍h ê bê (tiám-sim) beh uì-lô goán, goán chin hoaⁿ-hí, kám-kak uī Chú choè kang bô lo̍k-khong. Chóng-sī kàu beh chia̍h tiám-sim ê sî, hiah ê tī chhù-lāi teh ī pâi-á ê tô-peng, iā chin toā-bīn-sîn the̍h oáⁿ-tī beh chham-ka, goán chiah ê sio̍k hiat-khì ê chheng-liân, chiū tòng boē tiâu, nga̍uh-nga̍uh-liām kóng, ""Bô choè kang koh káⁿ chia̍h."" Kai-chài Iûⁿ Tiúⁿ-ló khó͘-khǹg goán m̄-thang siàu-khì, I kóng chhut-khì pò͘-tō ê tio̍h chia̍h, tī sek-lāi teh tāi-tó ê iā tio̍h chia̍h, sū-si̍t-siōng hiah ê lâng ná ū teh kî-tó? Chóng-sī kò͘ Iûⁿ Tiúⁿ-ló choè lâng hô-pêng, hoān-sū pit kiû siān kái. I put-sî piàⁿ-miā choè kang, tān-sī m̄-bat khoa-iāu ka-kī, phoe=phêng pa̍t-lâng, chit khoán sèng-chit hui-siông lân-tit.
Kò͘ Iûⁿ Tiúⁿ-ló put=tān lêng soat lêng hêng, I ê te̍k-sek, chiū-sī put soat jî si̍t-hêng, i ê te̍k-sek, chiū-si put soat jî si̍t-hêng. I put-lūn tī ka-têng, tī kàu-hoē, tī siā-hoē, sī chi̍t ê bû hâ khó kek ê lâng; bo̍k-koài choē-choē lâng chheng i choè sèng-jîn. I sui-jiân bô tha̍k Sîn-ha̍k-īⁿ, chóng-sī i chá nî chiū hiàn-sin hō͘ Chú, i sui-jiân keng-siong, chóng-sī i bô siūⁿ hoat-châi. I chhiau-jiân bu̍t-io̍k, bān-sū ti-chiok, chí-ū lia̍h thoân hok-im, chhiúⁿ-kiù lâng ê lêng-hûn choè ka-kī ê chek-jīm. I huì chīn cheng-sîn, khéng chīn choân le̍k, uī Chú piàⁿ-miā. I m̄-kiaⁿ seng-lí bô thàn, m̄-kiaⁿ sún-hāi kiān-khong, m̄-kiaⁿ Ji̍t-pún kéng hiàn bô lí ê ap-pek. Bat chi̍t pái, in-uī pò͘-tō-tuī ê phiau-gú siá chi̍t kù Sèng-keng kóng, : Lân nā tit-tio̍h choân sè-kài lâi sòng-sit i ê sìⁿ-miā ū sím-mi̍h lī-ek?"" Ji̍t-pún kéng hiàn uī-tio̍h chit kù khí gî-sim, kóng sī Ki-tok-kàu teh ki-chhì tāi Tong A chiàn-cheng. Chiū tiàu kò͘ îⁿ Tiúⁿ-ló khì mn̄g, hit sî I tit-tio̍h Sèng Sîn pang-chān, ióng-kám bô kian, khiā tī chok ui chok hok ê koaⁿ-hú bīn-chêng, kài-sek Sèng-keng ê chin-lí, kai-chài āu-lâi bô tāi-chì. Sui-jiân thoân hok-im put-tek-sî, tān-sī i bô sit-chì, chu-chu kiû Siōng-tè ê kok kap Siōng-tè ê gī. I sī chi̍t ê put-phàⁿ kiông, put-phàⁿ khó͘, chí phàⁿ jîn-seng bô Iâ-so͘; put kiû bêng, put kiû lī, chí kiû Iâ-so͘ chāi it-khí ê sèng-tô͘. I tī Thài-pêng-kéng jīm-chit kang-chok sī kàu tē 2 chhú sè-kài tāi-chiàn, chéng-hú bēng-lēng peh-sìⁿ so͘-sàn uî-chí.
Tāi-chiàn tiong kò͘ Iûⁿ Tiúⁿ-ló ê choân-ke so͘-khai khì kò͘-hiong Tiong-chiu. Tī hit sî i ê lāu-bú pia̍t-sè, i ê lāu-bú sī chi̍t ê kèng-khiân ê lú-tô͘, chin thiàⁿ Chú, koh chin thiàⁿ kián-sun. Kò͘ Iûⁿ Tiúⁿ-ló sī chi̍t ê sū bú chì hàu ê lâng, it-seng m̄-bat hō͘ lāu-bú siū-khì hoân-ló; chiàu Chu Bān-sêng Gī-oân ê kan-chèng, kóng in tī Kok-gú ha̍k-hāu teh tha̍k-chheh ê sî, bat chi̍t pái Tì-siông Tiúⁿ-ló kap tông-ha̍k iok bó͘ sî beh khì bó͘ só͘-chāi thit-thô, nā-sī kàu sî, bô khoàⁿ-tio̍h i lâi, tāi-ke chin kî-koài, in-uī i chiong-lâi m̄-bat bô siú-iok. Kàu āu-lâi chiah chai-iáⁿ, chiū-sī hit ji̍t i ê lāu-bú thâu-khak thiàⁿ, i tī chhù-nih chiàu-kò͘ i ê lāu-bú, khó-kiàn i cháiⁿ-iūⁿ hàu-sūn sī-toā-lâng. Só͘-í i tuì lāu-bú ê pia̍t sè hui-siông ai-tō, koh so͘-sàn chêng tī Tâi-lâm i ū chit ê chin léng-lī koh khó-ài ê chhian-kim miâ eng-jî, 8 hè lī-khui sè-kan, jû-kim só͘ kèng-ài ê lāu-bú iū pia̍t-sè, chiah ê sū hō͘ kò͘ Iûⁿ Tiúⁿ-ló ná khoàn-phoà sè-kan ê khang-hi, iā ná khoàⁿ-thàu thian-ka ê khó-ài, tuì án-ni, hō͘ i ná kèng-ka thiàⁿ Chú. Só͘-í tī kong-ho̍k āu, sui-jiân tit-tio̍h song-chú ê hū-ló tun-chhéng i chhut-lâi choè Tiong-chiu kok-hāu ê hāu-tiúⁿ 2 nî; nā-sī tâu-ki chhú kháu sè lī chi tô͘, toā-toā ū seng-koaⁿ hoat-châi ê ki-hoē. Chóng-sī Tì-siông Tiúⁿ-ló khiok sī lâng chuì-seng ngó͘ to̍k chhíⁿ, lâng má-hu ngó͘ to̍k jīn-chin, tī ha̍k ke̍k-kî giâm-kín, sīm-chì chek lô sêng-chi̍t, chiū sî-khì hāu-tiúⁿ ê chit, tńg-khì Tâi-lâm ióng-pīⁿ.
Sin-thé khoe-ho̍k kiān-khong, chiū khì Eng-ko choè Hong-goân muî-thoàⁿ kong-si ê koè-kè chú-jīm, in-uī I sī kó͘-tong, sî=kan put-chí chū-iû. Só͘-í tī Eng-ko iok 10 nî kú ê tiong-kan, i put hun ji̍t iā uī kàu-hoē tam-iu sin-khó͘. Tuì bô kiû kàu ū, tuì sè-chhù choè káng-gī só͘ kàu sêng-li̍p kàu-hoē khí sèng-tiān, i ê chhut-la̍t, i ê kó͘-bú, hit ê kong-lô éng-oán boē thang mô͘-bia̍t. Kin-á-ji̍t Eng-ko kàu-hoē ê sìn-tô͘ kap bat tī hia choè kang ê thoân-tō-jîn bô m̄ toā-toā teh siàu-liām. (Thāi-sio̍k)
Liáu-āu kò͘ Iûⁿ Tiúⁿ-ló ū kiat-sok pak-pō͘ ê sū-gia̍p, chiap-siū phèng-chhiáⁿ kàu po͘-lí Ki-tok-kàu chín-liâu-só͘ tuì hoān-chiá thoân-tō. Lēng-goā chi̍t bīn, I ū hiàn-kang tī bû bo̍k ê Gû-khùn-soaⁿ kàu-hoē. I chin-chhiūⁿ Pa-ná-pa sī hó-lâng, ho͘ Sèng Sîn chhiong-moá, guâ an-uì pīⁿ-lâng, koh ēng khek-khó͘ nāi-lô ê cheng-sîn hia̍p-chō͘ loán-jio̍k bû bo̍k ê Gû-khùn-soaⁿ kàu-hoē. Chit keng soaⁿ-kan ê kàu-hoē lī Po͘-lí koe-á put-chí hn̄g, chóng-sī I m̄-kam chē saⁿ-lián-chhia, nái-sī í pō͘ tāi ku, ēng só͘ chiat-khiām ê chîⁿ lâi hōng-hiàn kàu-hoē, soà kiám-khin kàu-hoē ê hū-tam, lí khoàⁿ i thiàⁿ Chú, thiàⁿ kàu-hoē kàu chiáⁿ-iūⁿ? Put-hēng tī Po͘-lí kang-chok ê sî, hoat-kiàn tio̍h sin-thé ū giâm-tiōng ê pīⁿ-chèng, chiū tńg-khì Tâi-lâm chēng-ióng tī-liâu. Tān-sī i uī Chú koat-toàn boē thang tiām-tiām chē-teh, tī Tâi-lâm Lâm-mn̂g kàu-hoē iû-goân sī tng Chú-ji̍t-o̍h kàu-oân, koh kàu-hoē bô-lūn toā sió chū-hoē, i lóng hùn-ióng chham-ka, chhoā lâng kî-tó, chú-lí cha-keng, pang-chām bo̍k-chiá, chō-chiū kám-hoà choē-choē sìn-tô͘. Tī Lâm-mn̂g kàu-hoē, I chá-chá tiòng-soán tiúⁿ-ló, chóng-sī uī-tio̍h sin-thé ê iân-kò͘, kiâⁿ-liáu ko͘-hū só͘ thok, m̄-káⁿ chiū-jīm. Chóng-sī I ta̍k hāng sū-kong chiàu coè bô chha. Kàu kū-nî, bô hoat-tō͘ the-sî chiah chiū-jīm choè tiúⁿ-ló, choē-choē siàu-liân lâng kóng, che m̄ chiah sī chin-chiàⁿ ê tiúⁿ-ló.
Chhì siūⁿ, kò͘ Iûⁿ Tiúⁿ-ló cháiⁿ-iūⁿ, put-kò͘ sin-thé soe-jio̍k, thoa pīⁿ uī Chú ho̍k-bū? Chiū-sī in-uī i kám-kak jîn-seng toán-chhiok, ki-hoē put-chài ê iân-kò͘; nā bô ki̍p-sî choè kang, kiaⁿ-liá bô ki-hoē.
Kò͘ Iûⁿ Tiúⁿ-ló só͘ tì ê piⁿ, siông-jîn chí khó oa̍h it liân poàn cháiⁿ, chóng-sī i kèng-jiân oa̍h 8 nî goā, pau-koat chho͘-kî iáu-bē hoat-kiàn, khó-lêng 10 nî í-siōng, che sī tuì i ê lēng-heng hiân ti̍t, í-ki̍p bó͘-kiáⁿ gâu chiàu-kò͘ kap i oá-khó sìn-sim lâi oa̍h ê toā sîn-jiah.
Tī Tâi-lâm ióng-pīⁿ tiong, kò͘ Iûⁿ Tiúⁿ-ló iā bat kàu Tiong-pō͘ soaⁿ-kan ê Hong-kok choán-tē liâu-ióng, tī chia ū chi̍t keng tuì Bū-hong bú-hoē lâi sin siat ê kàu-hoē. I tī hia muí Chú-ji̍t chú-chhî káng-tō, chhoā sìn-tô͘ gián-kiù Sèng-keng, hō͘ hia ê sìn-tô͘ tit-tio̍h choē-choē lêng-sèng-siōng ê pang-chān; kàu taⁿ iáu teh siàu-liām bô soah. In thiaⁿ-tio̍h Iûⁿ Tiúⁿ-ló pia̍t-sè ê siau-sit, chin-choē lâng thî-kàu lâu ba̍k-sái.
Lîm Chong-iàu Bo̍k-su hoê-kò͘ i chá-nî choè Sîn-ha̍k-seng, bat siū phài khì Eng-ko kàu-hoē choè kang, tuì Tì-siông Tiúⁿ-ló ê ìn-siōng kóng, ""Iûⁿ Tiúⁿ-ló khoán-thāi goá chhin-chhiūⁿ i ka-kī ê kiáⁿ-jî."" Iûⁿ Tiúⁿ-ló uī-tio̍h kàu-hoē tio̍h-oâ, tô͘-bô͘ bô khah su chi̍t ê choan-jīm ê thoân-kàu-chiá, Iûⁿ Tiúⁿ-ló ê thiàⁿ-sim kap choè lâng hō͘ goá tit-tio̍h chin-choē ê ha̍k-si̍p, goá it-seng siàu-liām Iûⁿ Tiúⁿ-ló, thiaⁿ-tio̍h i ê sí, hō͘ goá ê sim chin khó͘-būn. Siong-sìn m̄-nā Lîm Bo̍k-su chi̍t lâng án-ni siūⁿ, ū chin-choē bat Tì-siông tiúⁿ-ló ê thoân-tō-jîn iā lóng sī án-ni kám-kak.
Taⁿ kò͘ Iûⁿ Tiúⁿ-ló ê choè lâng kap kang-chok ê goân tōng le̍k sī tuì tá-lo̍h lâi? Chiū-sī i tī ún-ba̍t tiong lêng-siu, tuì Chú só͘ chi-chhú ê, i tī chhù-lāi keng-siông chhiú chin hán-tit lī Sèng-keng, i ta̍k ji̍t chin chá chiū khí-lâi lêng-siu, uī jîn tāi-tó, i ê chhe-jî tuì chit hāng ê ìn-siōng ke̍k chhim, chiū ēng chi̍t kù oē lâi kiat-lūn i. I oân-choân sī chi̍t ê sìn-gióng ê lâng.
Kàu Bîn-kok 54 nî 9 ge̍h té, kò͘ Iûⁿ Tiúⁿ-ló ū khì Tâi-pak Tâi Tāi hū-sio̍k i-iⁿ thong-īⁿ tī-liâu, chit sî iā bat tńg-lâi Tâi-tiong cha-bó͘-kiáⁿ ê só͘-chāi. Chit sî iáu-kú liām-liām put-bông Tâi-lâm ê kang-chok kap ka-kī choè tiúⁿ-ló ê chek-jīm, i pek-chhiat hi-bōng oē thang koáⁿ-hoê Tâi-lâm chham-ka tióng-chip ê chiū-jīm tián-lé.
Chóng-sī put-hēng chit sî tī Tâi-tiong hoān-liáu ok-sèng ê kám-mō͘, chiū tī 11 ge̍h 6 ji̍t (1965) chài-tō͘ ji̍p Tâi Tāi I-īⁿ. Sui-jiân keng-kè chin-choē êng-I sek-sim chín-tī, í-ki̍p chhe-chú, jî-lú, hian-ko, hiaⁿ-só chiu-tò ê khàn-hō͘, chhin-pêng tông-tō tâng-sim pek-chhiat ê kî-tó; nā-sī Siōng Chú ê chí-ì í-keng tiāⁿ-tio̍h, kiat-kio̍k bô hoat-tō͘ thang bán-hoê i jio̍k-thé iú-hān ê sìⁿ-miā, kàu liáu 12 ge̍h 2 ji̍t chheng-chá chiū tuì tiúⁿ-ló-niû kóng, ""Goá boē thang kè kin-á-ji̍t lah, bián koh uī-tio̍h goá kî-tó lah, che sī Siōng-tè ê chí-ì, ài goá khah chá tńg-khì."" Chiū tī tong-ji̍t 10 tiám poàⁿ an-jiân sē-sè, soah liáu sè-kan ê tio̍h-boâ, khái-soân lâi an-hioh tī un Chú ê hoâi=phāu, tuì lán chin m̄-kam, tuì i sim só͘ goān. Kò͘ Iûⁿ Tiúⁿ-ló sin-hō͘ ū lâu tiúⁿ-ló-niû, koh ū tióng-lân tong-ga̍k kun, Sêng-kong Tāi-ha̍k pit-gia̍p, hiān-sî jīm-chit tī Sìn-tong Chè-io̍h-chhiúⁿ, kap Bûn-û lú-sū kiat-hun, í-keng ū lióng lâm it lú, kiáⁿ-sun cin iú-hàu. Tióng-lú Gio̍k-jî ko-lú pit-gia̍p, phit-phoè Sêng Tāi pit-gia̍p ê Âng Pek-iông kun, hiān-jīm Tâi-tiong Kong-lō͘-kio̍k pó-ióng tiuⁿ-tiúⁿ, iā sī Tiong-hàu-lō͘ kàu-hoē chi̍t ê chin tiong-si̍t khó-chhú ê chip-sū, í-keng ū lióng lâm lióng-lú, ka-têng bí-boán, ū hó kiàn-chèng.
Kò͘ Iûⁿ Tiúⁿ-ló ê lāi-goā sun kò-kò chhong-bêng, koai-khá, lóng sī tiúⁿ-ló só͘ sim-ài ê, siong-sìn chiah ê kiáⁿ-sun lóng oē thang kun-tè sian-jîn bí-hó sìn-sim ê kha-jiah, lâi an-uì sī-toā-lâng chāi thian chi lêng. Chhin-chhiūⁿ Iok-hān sam-su 4 chat kóng, ""Goá thiaⁿ-kìⁿ goá ê kiáⁿ-jî tī chin-lí teh kiâⁿ, goá ê hoaⁿ-hí bô khah toā tī chit ê.""
Goá chai kò͘ Iûⁿ Tiúⁿ-ló tuì tī kiáⁿ-sun ê kî-bōng: Tī it,chiū-sī tio̍h kèng-uì Siōng-tè. Tē jī, chiū-sī tio̍h hàu-sūn pē-bú. Tē-saⁿ, chiū-sī hiaⁿ-tī chí-bē ài saⁿ-thiàⁿ. In-uī chit saⁿ hāng sī i ka-ki í sin chok-chek só͘ kiâⁿ ê lō͘. IuN Tiúⁿ-ló cháiⁿ-iūⁿ kèng-uì Siōng-tè, cháiⁿ-iūⁿ iú-hàu lāu-bú, che í-keng kóng liáu, i cháiⁿ-iūⁿ tuì-thāi hiaⁿ-tī, i ê pau-heng Iûⁿ Hûn-liông Sian-siⁿ tī siàu-liām sió-tī ê sî-chūn, seng lē kū hā, sú hoē-chòng-chiá toā siū kám-kek. I kóng, ""I ê sió-tī Tì-siông chun-kèng i chhin-chhiūⁿ sī-toā-lâng, 66 nî kú choè hiaⁿ-tī m̄-bat ngó͘-ge̍k i chi̍t pái, iā m̄-bat ke-oē chi̍t pái, muí sū to kap i chham-siông, i tuì hiaⁿ-ko ê khan-sêng kap chai-poê sî-sî siàu-liām."" In hiaⁿ-tī si̍t-chāi thang choè lâng ê ó bô͘-iūⁿ.
Kò͘ Iûⁿ Tiúⁿ-ló put-tān chun-kèng hiaⁿ-ko hiaⁿ-só, i iā chin thiàⁿ hiaⁿ-ko ê kiáⁿ-jî (ti̍t-á), choē-choē ti̍t-lú lâu ba̍k-sái siàu-liām hó ê a-chek. Ū ê (Khêng-chu lú-sū) tuì Bí-kok siá phoe lâi an-uì a-chím. Phoe-lāi chiáⁿ-iūⁿ siàu-liām a-chek, kóng a-chek sī hó ê a-chek, ū sìn-gióng kap thiàⁿ-sim ê a-chek, chhiò-iông un-jiû ê a-chek sī hó ê a-chek, gâu kà Chú-ji̍t-o̍h, kám-hoà éng-hióng i ê a-chek, iáu oa̍h tī i sim-tiong ê a-chek, siong-sìn hiān-chāi tī Siōng-tè sin-piⁿ ê a-chek. Tuì chiah ê tōng-jîn ê chêng-sû thang chai-iáⁿ Iûⁿ Tiúⁿ-ló ê choè lâng.
Kò͘ Iûⁿ Tiúⁿ-ló put-tān kèng-uì Siōng-tè, hàu-sūn pē-bú, chun-kèng hiaⁿ-ko, ài-sioh ti̍t-jî; i tuì lâng-lâng lóng chin hó, i giân-hēng it-tì, m̄-bat kháu sī sim hui, só͘-í lâng-lâng iû sim khim-gióng. Tī kò-pia̍t ê tui-su lé-pài, Lâm-mn̂g kàu-hoē chē moá liáu hoē-chòng-chiá, chiah ê lâng kap phó͘-thong it-poaⁿ jîn-chêng sè-sū, lé-siōng óng-lâi ê siong èng-hù bô siāng-khoán, só͘-í hitê hoē-tiûⁿ ê khong-khì iā bô siāng-khoán. Hit ji̍t hiah ê lâng lóng sī tuì jîn-keh ê kám-tiàu, chin-chāi ê lâng, só͘-í hit ji̍t lâng teh o-ló Iûⁿ Tiúⁿ-ló iā lóng kóng si̍t-chāi ê oē. Ū sî lán o-ló lâng (pau-koat sí-lâng) liông-sim bô pêng-an, in-uī hit ê lâng bô-iáⁿ hiah hó. Koh ū sî lán teh o-ló lâng (pau-koat sí-lâng) piⁿ-á ê lâng teh bih-chhuì,sim-lāi teh léng-chhiò, in-uī hit lâng pèng bô hiah-nih hó, sīm-chì sek-tek kî-hoán. To̍k-to̍k hit ji̍t lâng teh o-ló Iûⁿ Tiúⁿ-ló, lâng-lâng tiám-thâu piáu-sī tông-kám, thang chai i ê choè lâng.
Kò͘-jîn kóng, ""Í tâng uî kiàⁿ, khó-í chéng i-koan. Í kó͘ uî kiàⁿ, khó-í ti heng-thoè. Í jîn uî kiàn, khó-í bêng tek-sit. Lán nā ēng kò͘ Iûⁿ Tiúⁿ-ló uî kiàn, chiū thang séng-chhat lán ê sìn-gióng kap choè lâng.
Choè-āu goá tī Chú ê miâ tuì Iûⁿ Tiúⁿ-ló ê uî-cho̍k kóng kui hāng:
1) Tio̍h kám-siā Siōng-tè, hō͘ lín ū chiah hó ê sī-toā-lâng. chim-giân 20: 7 "" Chiàu chèng-ti̍t lâi kiâⁿ ê gī-lâng, i ê hō͘-è ū ho̍k-khì."" Tio̍h chai lín sī ū hok-khì ê kiáⁿ-sun.
2) Tio̍h tui-suî sian-jîn ê kha-pō͘, lâi hāu-hoat i kiâⁿ tāi-chì kap choè lâng ê bí-tiám.
3) Tio̍h chhin-chhiūⁿ sian-jîn kèng-uì Siōng-tè, jia̍t-sim ho̍k-bū tī Chú ê kàu-hoē.
4) Lāu-pē í-keng bô tī sè-kan, só͘-í tio̍h ka-pē hàu-sūn lāu-bú, lâi sêng-chiap Siōng-tè ê sù-hok.
5) Hiaⁿ-tī chí-bē ài kèng-ka saⁿ-thiàⁿ lâi si̍t-hiān lāu-pē ê goān-bōng.
Kò͘ Iûⁿ Tiúⁿ-ló í-keng cheng-chiàn hó ê cheng-chiàn, chīn pháu-cháu ê lō͘-chām, siú só͘ sìn ê tō-lí; taⁿ an-jiân kè-sì khì tuì Chú niá-siū kong-gī éng-oa̍h ê bián-liû, lán tio̍h uī-tio̍h i ê tek-sèng lâi kám-siā Chú, ǹg-bāng bô kú kap i saⁿ-kìⁿ tī thiⁿ-ke.
Lū Chhun-tiông kì",http://pojbh.lib.ntnu.edu.tw/script/artical-12592.htm,decode error
"聖地巴勒斯坦
趙天慈
1968.04.15  1028號P.4
  環境
歷史家講，佇世界有4 位文化的發生地，展開佇大河邊：--就是1恆河岸的中國文化。印度河岸的印度文化。2Pek-lat大河的巴比倫文化。佮4尼羅河岸的埃及文化。聖經所記載的「世界」天下，伊的範圍是屬佇3，4兩地區的事，佮1，2兩地區無關係。到佇新約時代，範圍有較闊，因為羅馬帝國有管西歐一帶，所以這兩地區以外到佇Sū-pan-ngá，這是舊約所無的。
  蹛佇這兩大區的人，已經脫離遊牧時代進入農業時代，in已經定著蹛(toà)佇遮，研究耕作的事，五穀，果子通收成，無煩惱枵餓。親像俗語講，「衣食足，而後知禮儀」。就是講話得食飽穿燒，才有研究的時間，按呢文化就發達起來。總是這是這地區的一小部分若定，較大部分是屬佇沙漠，山地，只有河流的地域合佇耕作。
譬喻來講，埃及只有尼羅的沿岸細閣長的地域(he̍k)，ná-chún一條青色的帶，這條細閣長的青帶以外，就是淡紅色花崗岩的石崖，沙佮石頭兩仔界在彼中間。東方的Hi-tí-kiat河佮Pek-lat河，遮也是沿河有細長的綠地帶。這兩條河中間的土地，自早叫做美索不達米(Bí-só͘-pho-tāi-bí)，遮是真肥的土地，東面是波斯的山仔重重疊疊，西面是接阿拉伯(A-la̍t-pek)沙漠。沿河是肥閣烏，有生產力的土地；佮沙漠，山崙真分明隔開。
差不多佇6500年（B。C。4500年）前，這兩個細閣長的土地就發生文化出來。就是對定住者（定住者）起堤坊（堤坊hong），為著灌沃(ak)土地開水溝，或是為著抽水予伊焦，就開始開運河。Chiah的河水會予土地真肥，也佇遮會通開墾引水田。河水每年會漲，又閣街路會變更，紲留真大的沼地。蹛佇遮的住民，為著欲持防水害，著愛起 堤坊，也為著欲排水，就著掘運河。
親像這款的大工事，毋是孤單一口灶，抑是一族的人所做會得到。所以就研究著按怎樣kiú-ha̍p眾人的氣力來做。又閣計畫建設提坊，排水路，運河逐項的工作，的確著養成技術者。親像按呢有政府，有法律的社會的存在，是重要的事，都市國家自然成立。
對美索不達米(Bí-só͘-pho-tāi-bí)佮埃及的支配者那(ná)久那強，佇平和的時，抑是戰爭的時，大家那(ná)相( saⁿ)接近。不過無論是旅行者，抑是軍隊想欲橫斷這個無水草的阿拉伯沙漠，這毋是容易的事。只有nǹg過敘利亞細長的山谷到地中海岸，就是沿 Pa-le̍k-su-thèng 的海岸平野取路落南入埃及。佇猶未有歷史以前，Pa-le̍k-su-thèng就做美索不達米(Bí-só͘-pho-tāi-bí)，埃及兩地區的陸橋，也是古早世界交通的要路 ，佮附近的土地相比，這所在也是肥的土地，因為略á彎彎，所以叫做半月形地帶。對按呢Pa-le̍k-su-thèng，敘利亞的住民，就有接觸美索不達米(Bí-só͘-pho-tāi-bí)佮埃及的風俗，習慣思想的機會lah！
佇遮我愛強調一項：無論美索不達米(Bí-só͘-pho-tāi-bí)，埃及，抑是其餘的國家，攏是多神教，in所服侍的神也真亂來，冤家，怨妒，逐項都會；只有希伯來人是公道正義的獨一神到，這毋是四圍的國家所通比擬的所在。
伊甸樂園
我細漢讀創世記就讀著上帝創造天，地，萬物佮人，予伊蹛佇伊甸（Eden）樂園，就teh想這個伊甸樂園佇佗(tó)位？阮爸爸是傳道師，問伊，伊也毋知伊甸佇佗位？伊甸四時有不謝之花，八節有長青之草（四時有不謝之花，八節有長青之草），果子花木不時有，宛然中國人頭腦內不時teh想的仙境。到底伊甸佇佗(tó)位？無人知，攏是teh臆若定。有人講，佇北極，有人講佇阿非利洲(A-hui-lī chiu)的南爿。有人講佇澳大利亞洲(Ò-tāi-lī-a chiu)的沙漠，有人講佇蒙古的阿爾泰山(A-ní-thài soaⁿ)附近。有人講是佇Pek-力，希底結兩條大河的水源地A-lú-me̍h-lí-a（Armeria）。有人講是佇南阿拉伯(A-la̍t-pek)，抑是印度Hù-lân-ná的蘇美山(Su-bí soaⁿ)等。
到19世紀，佇美索不達米(Bí-só͘-pho-tāi-bí)的Li̍p-hù-ní（Nippur），有人揣著楔形文字碑，就詳細研究字母字句的意思。這綴石碑有記載天地創造佮大水氾濫的事。這河間之地美索不達米(Bí-só͘-pho-tāi-bí)的平原較常叫做Ai-lîn（Edin）。若按呢伊甸佮Ai-lîn（Eden，Edin）精差無偌濟。所以近來學者攏扑算是佇Pek-la̍t，希底結兩條的中流，河間之地，美索不達米(Bí-só͘-pho-tāi-bí)。
  1吾珥。2立富爾。3基士。4巴比倫。5哈蘭。6耶利哥。7耶路撒冷。8希伯倫。9別示巴。10阿加巴彎。11西乃山。12尼羅河三角洲 。
大洪水（大洪水）
佇大江河的附近，沓沓(ta̍uh-ta̍uh)有水災，這是不能免得的事。中國堯帝的時代也有做大水三年久。得著Ú-真敖閣勤勉，水災治理好。這是黃河的水災，黃河的地區的人攏受災害。
關係創造的故事，古代蹛佇美索不達米(Bí-só͘-pho-tāi-bí)的 So͘-be̍k-liân人（Sumerian），巴比倫佮亞述人攏有故事傳說。不過in的傳說佮舊約創世記所記載莊嚴堂皇的史實大大無相同，遐個故事的內容是信多神教的，尚且充滿未信得的事，起源是無相同，佇遮毋免講，只有大洪水的事佮聖經較有關係，予咱小可知嘛好。傳說的中間，佇Li̍p-hù-ní（Nippur）的一間廟內的冊房中，有發見。照所記載，大水的期間是7日若定，以後閣對巴比倫人的手中得著一首真長Kiat-le̍t Pa-be̍k（Gilgamesh）的史詩。傳說是講，眾神聚集開會議，有快受氣的神Bê-ní（Bel）提議用大水剿滅世界的人類。總是智慧的神，用這層(chân)事對善士O to-ná-pi̍t-hi-tin（Utnapishtim）託夢，佮伊著造船，也著帶活物上船閃避水災。太陽神Sa-ma-su也來鬥助。當O-to siān-sū帶伊的妻妾子女(chhe-chhiap chú-lú)佮動物入船了，風雨繼續6暝日，到7日過雨chê，水就漸漸消。彼中間也有放鴿á，烏鴉出去探看船外的情形。到出船了後，O-to siān-sū刣羊仔獻燒祭，眾神明久久無鼻著芳味，嬸媽(chìm-má)鼻著燒肉的芳味，攏chông來，親像胡蠅規大陣飛來，只有彼個快受氣的神毋來，teh想欲阻礙遐的欲出船的人。佳哉智慧的神表示，伊毋是顯然漏洩會議的祕密，是佇夢中kā伊講，無扑算伊有信。快受氣的神，對按呢才歡喜，准 O-to siān-sū佮伊的家族蹛Pek-la̍t大河岸。
大水是主前3000外年的事。傳說是亞伯蘭時代Su-be̍k-ní人的傳說，是多神教徒的傳說，in的神明親像囡仔會冤家，七情攏齊備。咱聖經所記載的耶和華是公道正義的上帝，賞善罰惡，攏照公平。果然有大洪水淹滅世界á無？我細漢讀舊約的時，就起一個疑問，水有淹到咱台灣á無？到較大漢去赴Pí-lí-a-hoē，猶原有會友起來詢問，Kai-sat A-kó͘-sū-tok命令「天下」助家甲，咱台灣有助 á無？有一位先生起來解說，佇遮所記的「天下」毋是指世界5大洲，是指羅馬所管的國內，就是in所知所bat的地方若定。相像款「大水」淹滅「世界」這也是in所捌攏總的地方若定。Kiám果然有hiah-nih大的水災？這也是人久久teh研究的問題。","Sèng-toē Pa-le̍k-su-thèng
Tiō Thian-chû
1968.04.15  1028 hō  P.4
  Khoân-kéng
Le̍k-sú-ka kóng, tī sè-kài ū 4 uī bûn-hoà ê hoat-siⁿ-toē, tián-khui tī toā-hô piⁿ:--Chiū-sī j Hông-hô hoāⁿ ê Tiong-kok bûn-hoà. k ìn-tō͘ hô-hoāⁿ ê ìn-tō͘ bûn-hoà. l Pek-la̍t toā-hô ê Pa-pí-lûn bûn-hoà.  kap m Nî-lô hô-hoāⁿ ê Ai-ki̍p bûn-hoà.  Sèng-keng só͘ kì-chài ê""Sè-kài""thiⁿ-ē, i ê hoān-uî sī sio̍k tī 3,4 nn̄g toē-khu ê sū, kap 1,2 nn̄g toē-khu bô koan-hē.  Kàu tī Sin-iok sî-tāi, hoān-uî ū khah khoah, in-uī Lô-má tè-kok ū koán Se Au it-tāi, só͘-í chit nn̄g toē-khu í-goā kàu tī Sū-pan-ngá, che sī Kū-iok só͘ bô ê.
  Toà tī chit nn̄g toā-khu ê lâng, í-keng thoat-lī iû-bo̍k（游牧）sî-tāi chìn-ji̍p lông-gia̍p sî-tāi, in í-keng tiāⁿ-tio̍h toà tī chia, gián-kiù keng-choh ê sū, ngó͘-kok, ké-chí thang siu-sêng, bô hoân-ló iau-gō.  Chhin-chhiūⁿ sio̍k-gú kóng,""I si̍t chiok, jî hō͘ ti lé-gî""（衣食足,而後知禮儀）.  Chiū-sī kóng oē tit chia̍h-pá chhēng sio, chiah ū gián-kiù ê sî-kan, án-ni bûn-hoà chiū hoat-ta̍t khí--lâi.  Chóng-sī che sī chit toē-khu ê chi̍t sió pō͘-hūn nā-tiāⁿ, khah toā pō͘-hūn sī sio̍k tī soa-bô͘, soaⁿ-tē, chí-ū hô-liû ê toē-he̍k ha̍h tī keng-choh.
Phì-jū lâi kóng, Ai-ki̍p chí-ū Nî-lô ê iân-hoāⁿ soè koh tn̂g ê toē-he̍k, ná-chún chi̍t tiâu chhiⁿ-sek ê toà, chit tiâu soè koh tn̂g ê chhiⁿ-toà í-goā, chiū-sī tām-âng-sek hoe-kong-gâm ê chio̍h-gâi（石崖）, soa kap chio̍h-thâu nn̄g--á kài chāi hit tiong-kan.  Tang-hng ê Hi-tí-kiat hô kap Pek-la̍t hô, chia iā sī iân-hô ū soè tn̂g ê le̍k-toē-tài.  Chit nn̄g tiâu hô tiong-kan ê thó͘-toē, chū chá kiò-choè Bí-só͘-pho-tāi-bí, chia sī chin puî ê thó͘-toē, tang-bīn sī Pho-su ê soaⁿ-á têng-têng tha̍h-tha̍h, sai-bīn sī chiap A-la̍t-pek soa-bô͘.  iân hô sī puî koh o͘, ū seng-sán-le̍k ê thó͘-toē;  kap soa-bô͘, soaⁿ-lun chin hun-bêng keh-khui.
Chha-put-to tī 6500 nî（B.C. 4500 nî）chêng, chit nn̄g ê soè koh tn̂g ê thó͘-toē chiū hoat-siⁿ bûn-hoà chhut-lâi.  Chiū-sī tuì tēng-chū-chiá（定住者）khí thê-hong（堤防）, uī-tio̍h koàn-ak thó͘-toē khui chuí-kau, he̍k-sī uī-tio̍h thiu-chuí hō͘ i ta, chiū khai-sì khui ūn-hô.  Chiah ê hô-chuí oē hō͘ thó͘-toē chin puî, iā tī chia oē thang khai-khún ún-chuí chhân.  Hô-chuí muí nî oē tiòng, iū-koh khoe-lō͘ oē piàn-keng, soà lâu chin toā ê chiau-toē（沼地）.  Toà tī chia ê chū-bîn, uī-tio̍h beh tî-hông chuí hāi, tio̍h ài khí thê-hong, iā uī-tio̍h beh pâi-chuí（排水）, chiū tio̍h ku̍t ūn-hô.
  Chhin-chhiūⁿ chit khoán ê toā kang-sū, m̄-sī ko͘-toaⁿ chi̍t kháu-chàu, á-sī chi̍t cho̍k ê lâng só͘ choè oē tit kàu.  Só͘-í chiū gián-kiù tio̍h án-choáⁿ iūⁿ kiú-ha̍p chèng-lâng ê khuì-la̍t lâi choè.  iū-koh kè-e̍k kiàn-siat thê-hong, pâi-chuí lō͘, ūn-hô ta̍k hāng ê kang-chok, tek-khak tio̍h ióng-sêng ki-su̍t-chiá.  Chhin-chhiūⁿ án-ni ū chèng-hú, ū hoat-lu̍t ê siā-hoē ê chûn-chāi, sī tiōng-iàu ê sū, to͘-chhī kok-ka（都市國家）chū-jiân sêng-li̍p.
Tuì Bí-só͘-pho-tāi-bí kap Ai-ki̍p ê chi-phoè-chiá ná kú ná kiông, tī pêng-hô ê sî, á-sī chiàn-cheng ê sî, tāi-ke ná saⁿ chiap-kūn.  Put-kò bô-lūn sī lú-hêng-chiá, á-sī kun-tuī siūⁿ beh hoâiⁿ-toān chit ê bô chuí chháu ê A-la̍t-pek soa-bô͘, che m̄-sī iông-īⁿ ê sū.  Chí-ū nǹg kè Sū-lī-a soè tn̂g ê soaⁿ-kok kàu Toē-tiong-hái-hoāⁿ, chiū-sī iân Pa-le̍k-su-thèng ê hái-hoāⁿ pêng-iá chhú lō͘（取路）lo̍h lâm ji̍p Ai-ki̍p.  Tī iáu-bē ū le̍k-sú í-chêng, Pa-le̍k-su-thèng chiū choè Bí-só͘-pho-tāi-bí, Ai-ki̍p nn̄g toē-khu ê lio̍k-kiô（陸橋）, iā sī kó͘-chá sè-kài kau-thong ê iàu-lō͘, kap hù-kūn ê thó͘-toē saⁿ pí, chit só͘-chāi iā sī puî ê thó͘-toē, in-uī lio̍h-á oan-oan, só͘-í kiò-choè Poaⁿ-ge̍h-hêng toē-tài（半月形地帶）.  Tuì án-ni Pa-le̍k-su-thèng, Sū-lī-a ê chū-bîn, chiū ū chiap-chhiok Bí-só͘-pho-tāi-bí kap Ai-ki̍p ê hong-sio̍k, si̍p-koàn su-siúⁿ ê ki-hoē lah!
  Tī chia goá ài kiông-tiau chi̍t-hāng: Bô-lūn Bí-só͘-pho-tāi-bí, Ai-ki̍p, á-sī kî-û ê kok-ka, lóng sī to-sîn-kàu（多神教）, in só͘ ho̍k-sāi ê sîn iā chin loān lâi, oan-ke, oàn-tò͘, ta̍k-hāng to oē; chí-ū Hi-pek-lâi lâng sī kong-tō chèng-gī ê To̍k-it sîn kàu, che m̄-sī sì-uî ê kok-ka só͘ thang pí-gí ê só͘-chāi.
Ai-tiân lo̍k-hn̂g
  Goá soè-hàn tha̍k Chhòng-sè-kì chiū tha̍k tio̍h Siōng-tè chhòng-chō thiⁿ, toē, bān-mi̍h kap lâng, hō͘ i toà tī Ai-tiân（Eden）lo̍k-hn̂g, chiū teh siūⁿ chit ê Ai-tiân lo̍k-hn̂g tī tó-uī?  Goán pa-pa sī thoân-tō-su, mn̄g i , i iā m̄-chai Ai-tiân tī tó-uī?  Ai-tiân sù sî iú put siā chi hoa, pat chiat iú tiông chheng chi chhó（四時有不謝之花,八節有長青之草）, ké-chí hoe-ba̍k put-sî ū, oán-jiân Tiong-kok lâng thâu-náu lāi put-sî teh siūⁿ ê sian-kéng.  Tàu-tí Ai-tiân tī tó-uī?  Bô lâng chai, lóng sī teh ioh nā-tiāⁿ.  Ū lâng kóng, tī Pak-ke̍k, ū lâng kóng tī A-hui-lī chiu ê lâm-pêng.  Ū lâng kóng tī Ò-tāi-lī-a chiu ê soa-bô͘, ū lâng kóng tī Bông-kó͘ ê A-ní-thài soaⁿ hù-kūn.  Ū lâng kóng sī tī Pek-la̍t, Hi-tí-kiat nn̄g tiâu toā-hô ê chuí-goân toē A-lú-me̍h-lí-a（Armeria）.  Ū lâng kóng sī tī lâm A-la̍t-pek, á-sī ìn-tō͘ Hù-lân-ná ê Su-bí soaⁿ téng.
  Kàu 19 sè-kí, tī Bí-só͘-pho-tāi-bí ê Li̍p-hù-ní（Nippur）, ū lâng chhē tio̍h Siat-hêng bûn-jī pi（楔形文字碑）, chiū siông-sè gián-kiù jī-bú jī-kù ê ì-sù.  Chit tè chio̍h-pi ū kì-chài thiⁿ-toē chhòng-chō kap toā-chuí hoán-lām ê sū.  Chit hô-kan chi toē Bí-só͘-pho-tāi-bí ê pêng-goân khah siông kiò-choè Ai-lîn（Edin）.  Nā án-ni Ai-tiân kap Ai-lîn（Eden,Edin）cheng-chha bô joā-choē.  Só͘-í kūn-lâi ha̍k-chiá lóng phah-sǹg sī tī Pek-la̍t Hi-tí-kiat nn̄g tiâu ê tiong-liû, hô kan chi toē, Bí-só͘-pho-tāi-bí.
  j 吾珥。k 立富爾。l基士。m巴比倫。n哈蘭。o耶利哥。p 耶路撒冷。q希伯倫。r別示巴s 阿加巴彎。11 西乃山。12 尼羅河三角洲 。
Toā hông-suí（大洪水）
Tī toā kang-hô ê hù-kūn, ta̍uh-ta̍uh ū chuí-chai, che sī put-lêng bián-tit ê sū.  Tiong-kok Giâu-tè ê sî-tāi iā ū choè toā-chuí saⁿ nî kú.  Tit-tio̍h Ú- chin gâu koh khûn-bián, chuí-chai tī-lí hó.  Che sī N̂g-hô ê chuí-chai, N̂g-hô ê toē-khu ê lâng lóng siū chai-hāi.
  Koan-hē chhòng-chō ê kò͘-sū, kó͘-tāi toà tī Bí-só͘-pho-tāi-bí ê So͘-be̍k-liân lâng（Sumerian）,Pa-pí-lûn kap A-su̍t lâng lóng ū kò͘-sū thoân-soat.  Put-kò in ê thoân-soat kap Kū-iok Chhòng-sè-kì só͘ kì-chài chong-giâm tông-hông ê sú-si̍t toā-toā bô sio-thâng, hiah ê kò͘-sū ê loē-iông sī sìn to-sîn-kàu ê, siōng-chhiáⁿ chhiong-moá boē sìn tit ê sū, khí-goân sī bô sio-thâng, tī chia m̄-bián kóng, chí-ū toā hông-suí ê sū kap Sèng-keng khah ū koan-hē, hō͘ lán sió-khoá chai mā hó.  Thoân-soat ê tiong-kan, tī Li̍p-hù-ní（Nippur）ê chi̍t keng biō-lāi ê chheh-pâng tiong, ū hoat-kiàn.  Chiàu só͘ kì-chài, toā-chuí ê kî-kan sī 7 ji̍t nā-tiāⁿ, í-āu koh tuì Pa-pí-lûn lâng ê chhiú tiong tit-tio̍h chi̍t siú chin tn̂g Kiat-le̍t Pa-be̍k（Gilgamesh）ê sú-si（史詩）.  Toân-soat sī kóng, Chiòng sîn chū-chi̍p khui hoē-gī, ū khoài siū-khì ê sîn Bê-ní（Bel）thê-gī ēng toā-chuí châu-bia̍t sè-kài ê jîn-luī.  Chóng-sī Tì-huī ê sîn, ēng chit chân sū tuì siān-sū O to-ná-pi̍t-hi-tin（Utnapishtim）thok bāng, kah i tio̍h chō-chûn, iā tio̍h toà oa̍h-mi̍h chiūⁿ chûn siám-pī chuí-chai.  Thài-iông sîn Sa-ma-su iā lâi tàu chō.  Tng O-to siān-sū toà i ê chhe-chhiap chú-lú kap tōng-bu̍t ji̍p chûn liáu, hong-hō͘ kè-sio̍k 6 mî ji̍t, kàu 7 ji̍t kè hō͘ chê, chuí chiū chiām-chiām siau.  Hit tiong-kan iā ū pàng chíⁿ-á, o͘-a chhut-khì thàm khoàⁿ chûn goā ê chêng-hêng.  Kàu chhut-chûn liáu-āu, O-to siān-sū thâi iûⁿ-á hiàn sio-chè, chèng sîn-bêng kú-kú bô phīⁿ-tio̍h phang-bī, chím-má phīⁿ-tio̍h sio bah ê phang-bī, lóng chông-lâi, chhin-chhiūⁿ hô͘-sîn kui toā tīn poe-lâi, chí-ū hit ê khoài siū-khì ê sîn m̄-lâi, teh siūⁿ beh chó͘-gāi hiah ê beh chhut chûn ê lâng.  Kai-chài Tì-huī ê sîn piáu-sī, i m̄-sī hián-jiân lāu-siat hoē-gī ê pì-bi̍t, sī tī bāng-tiong kā i kóng, bô phah-sǹg i ū sìn.  Khoài siū-khì ê sîn, tuì án-ni chiah hoaⁿ-hí, chún O-to siān-sū kap i ê ka-cho̍k toà Pek-la̍t toā hô-hoāⁿ.
  Toā-chuí sī Chú-chêng 3000 goā nî ê sū.  Thoân-soat sī A-pek-lân sî-tāi Su-be̍k-ní lâng ê thoân-soat, sī to-sîn kàu-tô͘ ê thoân-soat, in ê sîn-bêng chhin-chhiūⁿ gín-ná oē oan-ke, chit-chêng lóng chiâu-pī.  Lán Sèng-keng só͘ Kì-chài ê Iâ-hô-hoa sī kong-tō chèng-gī ê Siōng-tè, siúⁿ siān hoa̍t ok, lóng chiàu kong-pêng.  Kó-jiân ū toā hông-suí im bia̍t sè-kài á bô?  Goá soè-hàn tha̍k Kū-iok ê sî, chiū khí chi̍t ê gî-būn, chuí ū im kàu lán Tâi-oân á bô?  Kàu khah toā-hàn khì hù Pí-lí-á-hoē, iû-goân ū hoē-iú khí-lâi sûn-būn, Kai-sat A-kó͘-sū-tok bēng-lēng""thiⁿ-ē""chō ke-kah, lán Tâi-oân ū chō á bô?  Ū chi̍t uī sian-siⁿ khí-lâi kè-seh, tī chia só͘ kì ê""thiⁿ-ē""m̄-sī chí sè-kài 5 toā chiu, sī chí Lô-má só͘ koán ê kok-lāi, chiū-sī in só͘ chai só͘ bat ê toē-hng nā-tiāⁿ. Sio-siāng-khoán""toā-chuí""im-bia̍t""sè-kài""che iā sī in só͘ bat lóng-chóng ê toē-hng nā-tiāN.  Kiám kó-jiân ū hiah-nih toā ê chuí-chai?  Che iā sī lâng kú-kú teh gián-kiù ê būn-toê. ",http://pojbh.lib.ntnu.edu.tw/script/artical-11476.htm,decode error
"聖地巴勒斯坦
趙天慈
1968.05.15  1030號P.16
  佇1929年3月間爵士Gô͘ Lia̍t（Sir Leonard Noolley），當teh揣古蹟的時，有到亞伯蘭的出生地吾珥（Ur吾珥）城，照伊調查，當亞伯蘭猶未離開伊的本鄉裡的時，這個吾珥城已經是一個相當發達文明的城市。吾珥是Su-be̍k-ní人用磚仔疊成的一座城市。當伊佇一位牆邊teh掘，伊發現掘到9 尺深的時，有一層是沖積的層，因為頂面層是堆積破片（牽仔，鍋仔，碗等）佮糞埽，總是這層沖積地層是真清氣的黏土層，掘幾若位攏相像，這明明是大水所沖積，毋是河水流來的大層，約略有尺懸。閣掘落去就無相像lah！是佮頂層相像的石，瓷的器具佮糞埽。這個黏土地層，若毋是表示造成歷史中斷的原因，也可以表明歷史連續的過程中，有一擺中斷的憑據。因為黏土頂的地層是teh說明Su-be̍k-ní人（Sumerian）的文化生活漸漸發展的經過，若是下面層是一款的混合文化，這毋但是證明黏土層，頂下的文化無相像，也是表示下層文化完全滅絕。這個地層的深閣闊，表明毋是河流的沖積造成，是一擺闊閣大的洪水流泥來蓋密的。無偌久閣有一位蘭頓（Prof Langton）教授，也報告伊佇離吾珥4百英里Ki-sū（Kish）也有發見完全相像的事實。黏土層的時期也相同，差不多是主前3400-3200的中間。若對遮的事實來看創世記所記載挪亞的大水氾濫就毋免僥疑，的確是有的。
英國博物館的Pek-kî爵士（Sir，E.W.Budge）有講論大水的傳說，巴比倫人，Su-be̍k-liân人，亞述人的歷史上，傳播遮爾闊，歷代相傳遮爾久來看，一定有歷史事實的根據。雖然佇in的歷史中所記載是簡略若定，攏有記載出埃及記的事，這也是有事實的基礎做根據，親像洪水的傳說同一樣，可以斷言。其他蘇聯的學者也有探著濟濟洪水時代的證據。
  洪水的範圍到taⁿ未徹底調查，所講的「天下」「世界」，自然毋是包括南北A-bí-lí-ka，Hô-chiu，南極洲，是指in所捌所知的地區若定。聖經記載普天下的王，攏來朝見所羅門王（I王4：34）。日本，中國的皇帝，穩當無在內。登東山而小魯，登太山而小天下（登東山而小魯，登太山而小天下），peh上山東省的泰山，汰討會通看著天下leh！所講「天下」「世界」這攏是誇大的話。洪水氾濫滿「天下」，這個「天下」是指in所知所捌的所在若定，毋是指全世界。
船中8人
挪亞佮伊的婦人人，3個囝，3個新婦，一家8人，佇挪亞600歲的2月17日入船（創7：10，11）。中國的船是寫舟，船頭斜斜四四角角，中央一個人teh kò 2支槳，這是象形文字。舟的邊仔閣加八口，八個喙，就變做旋船。船有八個頭喙，拄好佮挪亞一船八個人暗合。Ná準中國的船字teh證明挪亞一家有八人lah！In有準備人佮動物的糧草真濟（創6：21）。佇船內也有牛奶，羊奶，雞卵，鴨卵的生產，夠額通做in的路用無欠缺。
In入船過7日，就40暝日的大風雨，深淵的水源裂開，天也破隙，大水充滿地面上，方舟漂流佇水面，經過150日後，水才漸消，7月17日，船掛佇A-lat-lia̍p山（Mt.Ararat），到10月初一，山頭才出現。對信佮感謝，in蹛佇in所造的方舟內，雖然e̍h-te̍h，也著吞忍，佇船內做in逐人所應該著做大動物員的工。為著愛知外界的狀況，著放會飛的鳥出去探看，烏鴉，鴿仔，第3擺所放的鴿仔無倒來，挪亞就知，in閣踮船內無久lah？到2月27日，上帝就命令挪亞佮伊的婦人人，囝兒，新婦離開大船。
虹做永遠的約
挪亞佮後生Siám，Hâm，Ngá-hut，婦人人新婦攏出大船，挪亞為著一家的人獻燒祭予耶和華，耶和華鑒納伊的誠心誠意，祝福予in生湠昌盛，充滿地上。予in有權柄通管束各種的飛禽走獸，連水內的魚，蝦，水族也交佇in的手，除食血以外，通食逐號的肉（以前只有食菜蔬）（創3：18）。耶和華鼻著燒祭的芳味，也決意無欲閣咒詛土地，也無欲用虹出現佇半天，做立約的記號（創9：12-17）。我細漢的時，真愛看虹，因為有逐等號的色彩真媠。台灣西海岸的夏天，下晡時山跤落西北雨，西日斜照，光線入佇霧nih，就變做虹。對聖經咱捌「虹」是上帝佮人立約的記號。看著虹就記得上帝無欲閣用大水滅無世間。通比並咱若得著耶穌thè-sio̍k咱的罪，就咱不致滅無。
農夫之家
In出大船，最先做的是獻祭予上帝，感謝伊的救恩，第二愛做的，就是著開墾土地，知眾五穀，in猶有種子通掖種，等到成熟就通收成。家畜也乖乖帶in兜傳種生湠。挪亞(Lô-a)也相連紲做阿公，大水後挪亞猶活350年。佇這中間繁殖真緊，人口直直增加，遮個攏是挪亞的囝孫，也是人類的祖先。
  挪亞毋知對佗位得著葡萄種，種了成績真好。紲經營葡萄園，毋但有通生食，紲有通曝乾，紲發明製酒的方法。Lô tek sui是好人，若是因為葡萄酒真好啉，看kah目，啉kah喙，啉了紲酒醉，這時毋知天佮地，裸體倒teh睏，無派胚第2後生含仔看著，出來報兄弟2人知老爸的失德。兄弟Siám佮Hgá-hut人肩頭幔衫倒退行去蓋老爸的赤體紲保守祕密。拍算是含仔的囝迦南較chih-chuh，用這層事報予別人知。挪亞後來查知這層事，大大無歡喜迦南講，「迦南著受咒詛。伊欲做伊的兄弟的奴僕的奴僕」閣講「著呵咾耶和華閃的上帝。迦南做Siám的奴僕。願上帝予Ngá-hut發展。予伊踮佇Siám的布棚，迦南也做伊的奴僕。」（創9：25-27）挪亞享受950歲（創9：29）。咱讀這個故事，會通做好酒的人的鑑戒，酒醉毋但會赤身露體失禮若定，也是毀壞家己的身軀，ná準Ka-tāi-lia̍p犯著鬼的人一樣（可5：8），著真細膩這項事。人有過失，有毋著，咱共伊宣揚予別人知，這閣較仁愛的人無報揚人的歹。犯這款罪的人，著做奴僕的奴僕，也是當然的事。
A-la̍t-lia̍p山
照創世記所記載，這隻方舟是掛佇A-la̍t-lia̍p山。現在佇小亞細亞黑海佮裏海的中間，有一個亞美尼亞共和國（Armenia Rep）是屬蘇聯。南勢有一個山叫做A-la̍t-lia̍p山，懸5211公尺（17196.3 尺），遮個人叫伊做Ko-i-nu，意思是挪亞山。遮爾懸的山，規年攏予雪蓋teh，白茫茫，人類欲怎樣佇遮生活leh！欲怎樣佇遮開墾作穡leh！大水已經蓋密地上，連山也淹密無看著，汰討會知這個山的名leh！所以人咧(teh)拍算是地名相像，若是地頭無相像。若按呢就靠大船的A-la̍t-lia̍p山佇叨位？毋知！","Sèng-toē Pa-le̍k-su-thèng
Tiō Thian-chû
1968.05.15  1030 hō  P.16
  Tī 1929 nî 3 ge̍h kan Chiok-sū Gô͘ Lia̍t（Sir Leonard Noolley）, tng teh chhē kó͘-chek ê sî, ū kàu A-pek-lân ê chhut-siⁿ toē Gô-ní（Ur吾珥）siâⁿ, chiàu i tiau-cha, tng A-pek-lân iáu-bē lī-khui i ê pún hiuⁿ-lí ê sî, chit ê Gô͘-ní siâⁿ í-keng sī chi̍t ê siong-tong hoat-ta̍t bûn-bêng ê siâⁿ-chhī.  Gô͘-ní sī Su-be̍k-ní lâng ēng chng-á thia̍p chiâⁿ ê chi̍t chō siâⁿ-chhī.  Tng i tī chi̍t uī chhiûⁿ-piⁿ teh ku̍t, i hoat-hiān ku̍t kàu 9 chhioh chhim ê sî, ū chi̍t chân sī chhiong-chek（沖積）ê toē-chân, in-uī téng-bīn chân sī tui-chek phoà-phìⁿ（khan-á, oe-á, oáⁿ téng）kap pùn-sò, chóng-sī chit chân chhiong-chek toē-chân sī chin chheng-khì ê liâm-thô͘-chân, ku̍t kuí-nā uī lóng sio-siāng, che bêng-bêng sī toā-chuí só͘ chhiong-chek, m̄-sī hô-chuí lâu-lâi ê toā-chân, iok-lio̍k ū 8 chhioh koân.  Koh ku̍t lo̍h khì chiū bô sio-siāng lah!  sī kap téng chân sio-siāng ê chio̍h, huî ê khì-khū kap pùn-sò.  Chit ê liâm-thô͘ toē-chân, nā m̄-sī piáu-sī chō-sêng le̍k-sú tiong-toān ê goân-in, iā khó-í piáu-bêng le̍k-sú liân-sio̍k ê kò-thêng tiong, ū chi̍t pái tiong-toān ê pîn-kù.  In-uī liâm-thô͘ téng ê toē-chân sī teh seh-bêng Su-be̍k-ní-jîn(jiû)（Sumerian）ê bûn-hoà seng-oa̍h chiām-chiām hoat-tián ê keng-kè, nā-sī ē-bīn chân sī chi̍t khoán ê hūn-ha̍p bûn-hoà, che m̄-nā sī chèng-bêng liâm-thô͘ chân, téng-ē ê bûn-hoà bô sio-siāng, iā sī piáu-sī ē-chân bûn-hoà oân-choân bia̍t-choa̍t.  Chit ê toē-chân ê chhim koh khoah, piáu-bêng m̄-sī hô-liû ê chhiong-chek chō-sêng, sī chi̍t pái khoah koh toā ê hông-suí liû-nî（洪水流泥）lâi khàm-ba̍t ê.  Bô joā-kú koh ū chi̍t uī Lân-tùn（Prof Langton）Kàu-siū, iā pò-kò i tī lī Gô-ní 4 pah Eng-lí ê Ki-sū（Kish）iā ū hoat-kiàn oân-choân sio-siāng ê sū-si̍t.  Liâm-thô͘-chân ê sî-kî iā sio-tâng, chha-put-to sī Chú-chêng 3400-3200 ê tiong-kan.  Nā tuì chiah ê sū-si̍t lâi khoàⁿ Chhòng-sè-kì só͘ kì-chài Lô-a ê toā chuí hoàn-lām chiū m̄-bián giâu-gî, tek-khak sī ū ê.
  Eng-kok phok-bu̍t-koán ê Pek-kî Chiok-sū（Sir, E.W.Budge）ū kóng lūn toā chuí ê thoân-soat, Pa-pí-lûn lâng, Su-be̍k-liân lâng, A-su̍t lâng ê le̍k-sú siōng, thoân-pò͘ chiah-nih khoah, le̍k-tāi siong-thoân chiah-nih kú lâi khoàⁿ, it-tēng ū le̍k-sú sū-si̍t ê kun-kù.  Sui-jiân tī in ê le̍k-sú tiong só͘ kì-chài sī kán-lio̍k nā-tiāⁿ, lóng ū kì-chài Chhut Ai-kip-kì ê sū, che iā sī ū sū-si̍t ê ki-chhó͘ choè kun-kù, chhin-chhiūⁿ hông-suí ê thoân-soat tâng chi̍t iūⁿ, khó-í toàn-giân.  Kî-thaⁿ So͘-liân ê ha̍k-chiá iā ū thàm tio̍h choē-choē hông-suí sî-tāi ê chèng-kù.
  Hông-suí ê hoān-uî kàu taⁿ iáu-bē thiat-tí tiau-cha, só͘ kóng ê""thiⁿ-ē"" ""sè-kài,""chū-jiân m̄-sī pau-koat Lâm Pak A-bí-lí-ka, Hô-chiu, Lâm-ke̍k chiu, sī chí in só͘ bat só͘ chai ê toē-khu nā-tiāⁿ.  Sèng-keng kì-chài phó͘ thiⁿ-ē ê ông, lóng lâi tiâu-kìⁿ Só͘-lô-bûn ông（I Ông 4:34）.  Ji̍t-pún, Tiong-kok ê hông-tè, ún-tàng bô chāi-lāi.  Teng Tong-san jî siáu-ló͘, teng Thài-san jî siáu thian-hā（登東山而小魯,登太山而小天下）, peh chiūⁿ Soaⁿ-tang séng ê Thài-san, thài-thó oē thang khoàⁿ tio̍h thiⁿ-ē leh! Só͘ kóng""thiⁿ-ē""""sè-kài""che lóng sī khoa-tāi ê oē.  Hông-suí hoàn-lān moá"" thiⁿ-ē"",chit ê""thiⁿ-ē""sī chí in só͘ chai só͘ bat ê só͘-chāi nā-tiāⁿ, m̄-sī chí choân sè-kài.
Chûn-tiong 8 lâng
Lô-a kap i ê hū-jīn-lâng, 3 ê kiáⁿ, 3 ê sim-pū, chi̍t ke 8 lâng, tī Lô-a 600 hè ê 2 ge̍h 17 ji̍t ji̍p chûn（Chhòng 7:10,11）.  Tiong-kok ê chûn sī siá舟, chûn thâu chhiâ-chhiâ sì-sì kak-kak, tiong-ng chi̍t ê lâng teh kò 2 ki chiúⁿ, che sī siōng-hêng bûn-jī（象形文字）.  舟ê piⁿ-á koh ke八口, poeh ê chhuì, chiū pìⁿ choè soân 船.  Chûn ū poeh ê thâu-chhuì, tú-hó kap Lô-a chi̍t chûn poeh ê lâng àm-ha̍p.  Ná-chún Tiong-kok ê船jī teh chèng-bêng Lô-a chi̍t ke ū poeh lâng lah! In ū chún-pī lâng kap tōng-bu̍t ê niû-chháu chin-choē（Chhòng 6:21）.  Tī chûn-lāi iā ū gû-lin, iûⁿ-lin, koe-nn̄g, ah-nn̄g ê seng-sàn, kàu-gia̍h thang choè in ê lō͘-ēng bô khiàm-kheh.
In ji̍p chûn kè 7 ji̍t, chiū 40 mî-ji̍t ê toā hong-hō͘, chhim-ian ê chuí-goân li̍h-khui, thiⁿ iā phoà-khiah, toā chuí chhiong-moá toē-bīn chiūⁿ, hong-chiu（方舟）phiau-liû tī chuí bīn, keng-kè 150 ji̍t āu, chuí chiah chiām siau, 7 ge̍h 17 ji̍t, chûn khoà tī A-lat-lia̍p soaⁿ（Mt. Ararat）, kàu 10 ge̍h chhoe it, soaⁿ-thâu chiah chhut-hiān.  Tuì sìn kap kám-siā, in toà tī in só͘ chō ê hong-chiu lāi, sui-jiân e̍h-te̍h, iā tio̍h thun-lún, tī chûn-lāi choè in ta̍k lâng só͘ eng-kai tio̍h choè toā tōng-bu̍t-oân ê kang.  uī-tio̍h ài chai goā-kài ê chōng-hóng, tio̍h pàng oē pe ê chiáu chhut khì thàm khoàⁿ, o͘-a, chíⁿ-á, tē 3 pái só͘ pàng ê chíⁿ-á bô tò-lâi, Lô-a chiū chai, in koh tiàm chûn-lāi bô kú lah?  Kàu 2 ge̍h 27 ji̍t, Siōng-tè chiū bēng-lēng Lô-a kap i ê hū-jîn-lâng, kiáⁿ-jî, sim-pū lī-khui toā chûn.
khēng choè éng-oán ê iok
Lô-a kap hāu-siⁿ Siám, Hâm, Ngá-hut, hū-jîn-lâng sim-pū lóng chhut toā chûn, Lô-a uī-tio̍h chi̍t ke ê lâng hiàn sio-chè hō͘ Iâ-hô-hoa, Iâ-hô-hoa kàm-la̍p i ê sêng-sim sêng-ì, chiok-hok hō͘ in siⁿ-thoàⁿ chhiong-sēng, chhiong-moá toē-chiūⁿ.  Hō͘ in ū koân-pèng thang koán-sok kok chióng ê pe khîm cháu-siù, liân chuí-lāi ê hî, hê, chuí-cho̍k iā kau tī in ê chhiú, tû chia̍h huih í-goā, thang chia̍h ta̍k hō ê bah（í-chêng chí ū chia̍h chhài-se）（Chhòng 3:18）.  Iâ-hô-hoa phiⁿ tio̍h sio-chè ê phang-bī, iā koat-ì bô beh koh chiù-chó͘ thó͘-toē, iā bô beh ēng khēng chhut-hiān tī poàⁿ thiⁿ, choè li̍p-iok ê kì-hō（Chhòng 9:12-17）.  Goá soè-hàn ê sî, chin ài khoàⁿ khēng, in-uī ū ta̍k téng-hō ê sek-chhái chin suí.  Tâi-oân sai-hái hoāⁿ ê hā-thiⁿ, ē-po͘-sî soaⁿ-kha lo̍h sai-pak-hō͘, sai ji̍t chhiâ chiò, kng-soàⁿ ji̍p tī bū-nih, chiū pìⁿ-choè khēng.  Tuì Sèng-keng lán bat""khēng""sī Siōng-tè kap lâng li̍p-iok ê kì-hō.  Khoàⁿ tio̍h khēng chiū kì-tit Siōng-tè bô beh koh ēng toā chuí bia̍t-bô sè-kan.  Thang pí-phēng lán nā tit-tio̍h Iâ-so͘ thè-sio̍k lán ê choē, chiū lán put-tì bia̍t-bô.
Lông-hu chi ka.
In chhut toā chûn, choè seng choè ê sī hiàn-chè hō͘ Siōng-tè, kám-siā I ê kiù-un, tē jī ài choè ê, chiū-sī tio̍h khai-khún thó͘-toē, chai chèng gō͘-kak, in iáu ū chéng-chí thang iā chéng, tán kàu sêng-se̍k chiū thang siu-sêng.  Ka-thiok iā koai-koai toà in tau thoân chéng siⁿ-thoàⁿ.  Lô-a iā sio-liân-soà choè a-kong, toā chuí āu Lô-a iáu oa̍h 350 nî.  Tī chit tiong-kan hoân-si̍t chin kín, jîn-kháu ti̍t-ti̍t cheng-ka, chiah ê lóng sī Lô a ê kiáⁿ-sun, iā sī jîn-luī ê chó͘-sian.
  Lô-a m̄-chai tuì tó uī tit-tio̍h phû-tô-chéng, chèng liáu sêng-chek chin hó.  Soà keng-êng phû-tô-hn̂g, m̄-nā ū thang chhiⁿ chia̍h, soà ū thang pha̍k koaⁿ, soà hoat-bêng chè chiú ê hong-hoat.  Lô tek sui sī hó lâng, nā-sī in-uī phû-tô-chiú chin hó lim, khoàⁿ kah ba̍k, lim kah chhuì, lim liáu soà chiú-chuì, chit sî m̄-chai thiⁿ kap tē, lō͘-thé（裸體）tó teh khùn, bô phài-phoe tē 2 hāu-siⁿ Hâm-á khoàⁿ tio̍h, chhut lâi pò hiaⁿ-tī 2 lâng chai lāu-pē ê sit-tek.  Hiaⁿ-tī Siám kap Ngá-hut 2 lâng keng-thâu moa saⁿ tò-thè kiâⁿ khì khàm lāu-pē ê chhiah-thé soà pó-siú pì-bi̍t.  Phah-sǹg sī Hâm-á ê kiáⁿ Ka-lâm khah chih-chuh, ēng chit chân sū pò hō͘ pa̍t lâng chai.  Lô-a āu lâi chhâ chai chit chân sū, toā-toā bô hoaⁿ-hí Ka-lâm kóng,""Ka-lâm tio̍h siū chiù-chó͘.  I beh choè i ê hiaⁿ-tī ê lô͘-po̍k ê lô͘-po̍k""koh kóng""Tio̍h o-ló Iâ-hô-hoa Siám ê Siōng-tè. Ka-lâm choè Siám ê lô͘-po̍k.  Goān Siōng-tè hō͘ Ngá-hut hoat-tián.  Hō͘ i tiàm tī Siám ê pò͘-pîⁿ, Ka-lâm iā choè i ê lô͘-po̍k.""（Chhòng 9:25-27）.  Lô-a hióng siū 950 hè（Chhòng 9:29）.  Lán tha̍k chit ê kò-sū, oē thang choè hò͘ chiú ê lâng ê kàm-kài, chiú-chuì m̄-nā oē chhiah-sin lō͘-thé sit-lé nā-tiāⁿ, iā sī huí-hoāi ka-tī ê seng-khu, ná chún Ka-tāi-lia̍p hoān tio̍h kuí ê lâng chi̍t iūⁿ（Khó 5:8）, tio̍h chin soè-jī chit hāng sū.  Lâng ū kè-si̍t, ū m̄-tio̍h, lán kā i soan-iông hō͘ pa̍t lâng chai, che koh-khah jîn-ài ê lâng bô pò-iông lâng ê pháiⁿ.  Hoān chit khoán choē ê lâng, tio̍h choè lô͘-po̍k ê lô͘-po̍k, iā sī tong-jiân ê sū.
A-la̍t-lia̍p soaⁿ
Chiàu Chhòng-sè-kì só͘ kì-chài, chit chiah hong-chiu sī khoà tī A-la̍t-lia̍p soaⁿ.  Hiān-chāi tī sió A-sè-a Hek-hái kap Lí-hái ê tiong-kan, ū chi̍t ê A-mí-nî-a kiōng-hô-kok（Armenia Rep）sī sio̍k So͘-liân. Lâm-sì ū chi̍t ê soaⁿ kiò choè A-la̍t-lia̍p soaⁿ, koân 5211 kong-chhioh（17196.3 chhioh）, chiah ê lâng kiò i choè Ko-i-nu, ì-sù sī Lô-a soaⁿ.  Chiah-nih koân ê soaⁿ, kui nî lóng hō͘ seh khàm teh, pe̍h bông-bông, jîn-luī beh cháiN-iūⁿ tī chia seng-oa̍h leh!  Beh  cháiⁿ-iūⁿ tī chia khai-khún choh-sit leh!  Toā chuí í-keng khàm-ba̍t toē-chiūⁿ, liân soaⁿ iā im-ba̍t bô khoàⁿ tio̍h, thài-thó oē chai chit ê soaⁿ ê miâ leh! Só͘-í lâng teh phah-sǹg sī toē miâ sio-siāng, nā-sī toē-thâu bô sio-siāng. Nā án-ni chiū khoà toā chûn ê A-la̍t-lia̍p soaⁿ tī tó-uī?  M̄-chai! ",http://pojbh.lib.ntnu.edu.tw/script/artical-11502.htm,decode error
"無假的信
鄭連坤
1968.11.15  1042號P.7-9
  佇第5擺的選擇佮決斷的時，我已經有強調做家長的人的責任，特別徛佇信仰的立場好膽引chhoā伊的家族全家同心志服侍上帝是非常要緊的事。今這期愛閣對另外一个角度來相佮稽考做老母的人的責任的問題。我所揀的聖經是提摩太的家庭，向望對這站通揣出要緊的真理。
(1)    提摩太的爸母。
若看行傳16：1－3有記載講，「有一个學生名提摩太，伊的老母是一个婦人人；伊的老爸是希利尼人。」代先對這个記事來想。提摩太的老母是一个猶太人，閣是有信仰的婦人人；總是佇結婚的時伊所揣著的對象是帽siāng民族的希利尼人，閣無信仰的查埔人(因為聖經有特別記載老母是信的猶太人，老爸攏無註明有信)。今提摩太是對這款無siāng民族的結婚(intermarriage)閣無siāng宗教的結婚(mixmarriage)所結合的夫婦中生出來的。家哉伊的老母信仰有徛在，若無，常常佇這款家庭就失落信仰去。佇咱台灣傳教100年的中間，有產生一句真趣味的俗語出來，「嫁出死一个，chhoā入死全家。」人起頭聽這句檢采會感覺奇怪，毋過對實情看就欲知這个俗語有真大的真理佇咧。咱的查某囡仔嫁出去佇無信仰的家庭，著按算失落一个靈魂。我若拄著這款情形，真小心著十吩咐八吩咐，愛伊著徛在佇信仰。向望對伊的好所行通引chhoā伊的丈夫佮in全家的人，特別伊以後所欲生的囝兒。佇出過的禮拜，我愛讀馬太10：16，「今我差恁親像羊佇豺狼的中間；所以恁著智識親像蛇，純良親像鴿仔」來勉勵，紲將真大的責任交代。
感謝上帝的憐憫佮疼痛，常常看見信主的查某囡仔會通引chhoā in的丈夫來得救。雖然有真濟這款成功的例，猶過我綴嫁出去予教會外的事真躊躇。有人講chhoā入來較無要緊，因為入來咱厝內伊會趁咱的信仰生活。麻糬手內出，毋免驚，欲掠大塊掠細塊攏出在咱。毋過事實無拄拄照咱所咧想遐爾簡單。伊若毋信，佇伊的心內咱毋知，檢采伊逐禮拜綴咱去禮拜，毋過伊的信仰若無均，一旦到伊的手頭的時咱的囝兒對伊事真大的影響，差不多攏破產。佇我牧會生活中看真濟實例，有長老非常熱心，毋過伊的囝兒差不多攏無信仰，原來就是彼个長老娘是無熱心，有時無信仰。所以毋通掠做chhoā入來較未要緊，還轉chhoā入來死全家！Sengkeng中保羅所教示的到這時猶原猶是真理，「莫得佮毋信的人做伴，因為義佮不義有甚物相通？光佮暗有甚物交陪」(哥林多後書6：14)，「信佮毋信有甚物干涉？」(哥林多後書6：15)，「婦人人啊，你汰討知會救丈夫仔袂？丈夫啊，你汰討知會救婦人人仔袂？」(I哥林多7：16)，「獨獨著嫁屬主的才通」(哥林多前書7：39)。佳哉提摩太的爸母的中間無發生甚物嚴重的問題，反轉通做成功的例；總是咱袂通提這个例來獎勵人。
(2)    無假的信。
  今保羅佇提摩太後書1：5講，「念著你心內無假的信，這个信是代先踮佇你的信，這个信是代先踮佇你的外媽Lô-í，佮你的老母Iú-nî-ki，我深信這个信也是踮佇你。」頭一項保羅呵咾提摩太心內有這个真媠的信仰，保羅稱呼chhéng-ho͘做無假的信。佇保羅的批信中較常無假這句會是佮疼結聯做伙用較濟 (羅馬12：9，疼著無假，II 哥林多 6：6無假的疼等)，佇提摩太的批有用兩擺是佮信仰做伙 (I提摩太前書1：5佮II提摩太後書1：5)。這个無假的信是代先踮佇提摩太的外媽Lô-í，然後踮佇伊的老母Iú-nî-ki，今有紲接踮佇提摩太。怎樣保羅著講「踮」的字遐爾濟擺nih？到底「踮」是甚物意思？原來這个原文的意思就是搭布棚的意思。毋是親像起厝遐爾堅固，就是隨時通拆起來徙位的性質。按呢保羅佇這句會欲表明信仰是每一个人個人責任，毋是會通相續(相續)，毋是老爸做牧師，囝兒就通揪老爸衫仔裾來得著救。丈夫的信仰袂通致蔭婦人人得救。新娘相會通借得，若是信仰是袂通借別人的。信仰親像搭布棚，代先貼佇提摩太的外媽的身上，然後伊的老母也親身有信，所以這个無假的信就閣搭布棚佇提摩太的老母Iú-nî-ki的身上，今到第三代提摩太本身也有承認耶穌做救主，所以這个信也會搭布棚佇伊的身上。這个就是保羅的意思。對這个事咱著閣較看重培養囝兒的信仰的事。特別對提摩太的例通知，伊的信仰是通過婦人人來栽培的，因為常婦人人比查埔人較有宗教氣氛，閣囝兒佮老母接觸的時間比老爸較長。特別囝兒佇幼年期常常佇老母的懷抱中，老母通抱囝兒佇胸前替替伊祈禱，閣通用信仰佮奶(奶)做伙予囝兒食通得著栽培。有一位教育心理學的的先生捌講，囝兒的智能的潛在力(智能的潛在力，intellectual potentiality)對老母遺傳50%，對老爸遺傳35%，賰的15%就是後天性的教育。這个事實在非常嚴重。今我佇遮真好膽愛主張囝兒的信仰對老母所得的栽培佮影響的百分比率的確比50%較濟。咱毋通只有關心囡仔的學校的功課，著閣較關心欲怎樣栽培無假的信佇咱的家庭也欲怎樣好好來予咱家庭的每一人攏會把握這个無假的信，閣通一代過一代紲接落去。
(3)    伊所得的教育。
佇提摩太後書 3：14-17咱通看出提摩太所受的教育就是用聖經做中心的基督教教育。「對細漢已經捌遐的聖冊」，這个就是伊所受的教育的特色。猶太人的家庭有一項真要緊的習慣，就是對細漢就逐日暗念兩擺申命記6：4-9 (in叫做Shema)，「以色列啊，你著聽；耶和華咱的上帝，是獨一个耶和華；你著盡心，盡聖，盡力，疼耶和華你的上帝。我今仔日所命令你遮的會，著記佇你的心；也著用這勤勤教示你的囝兒，無論你坐佇厝內，行佇路裡，睏仔是起來，攏著講論；也著縛佇你的手做記號，戴佇你兩蕊目睭的中央做記念；閣著寫佇你的厝的門徛，以及你的門。」以上的教示佇每一个家庭攏遵守。提摩太對細漢就是受著這款的教育，所以無假的信會通踮佇伊，閣行傳16：2講，「伊予Lō͘-sū-tek Í-ko-liām遮的兄弟所呵咾。」閣保羅佇伊真要緊的傳道旅行欲揣拄好的人來做伊的幫贊的時，刁工揀這个提摩太。行傳16：3有記載講，「保羅愛這人佮伊去；為著遐的所在的猶太人，就共伊行割禮；因為in攏知伊的老爸是希利尼人。」當保羅愛伊做伙去，伊本人著有真大的決意佮使命感，特別也著有老母的同意。咱深信Iú-nî-ki歡喜將伊所疼的囝獻予上帝來做伊的工。按呢通證明老母對細漢辛辛苦苦所栽培的信仰佇遮已經結果子，通講老母的宗教教育的成功。
(4)    傳教者提摩太
行傳16章起到20章，咱通看出提摩太的名真濟擺，伊歡喜綴保羅來做傳教的工，閣有是做保羅的代理去訪問教會。佇哥林多前書4：17保羅對哥林多的教會推薦提摩太講，「因為按呢我已經差提摩太去恁遐，伊踮佇主是我所疼閣盡忠的囝，」閣佇腓立比2：22講，若是提摩太的經驗恁知，就是佮我相佮著磨來興起福音，親像囝對老爸按呢。」對遮的會通知保羅怎樣看重伊，也敬重伊。閣佇保羅13張批的中間6張是佮保羅聯名來做寄批的人(哥林多後書，腓立比，歌羅西，I & II 帖撒羅尼迦，腓利門)，2張是保羅伊的。(I &II提摩太後書)。
對遮的事實咱通知提摩太這个人佇初代教會是一位真重要的人物。這个攏是對伊所得著的無假的信所表現出來的。按呢咱的確欲深知佇今仔日偌爾需要這款無假的信實實在在踮佇咱每一人的家庭裡。","BÔ KÉ Ê SÌN
Tīⁿ Liân-khun
1968.11.15  1042 hō  P.7-9
    Tī tē 5 pái ê Soán-te̍k kap Koat-toàn ê sî, goá í-keng ū kiông-tiau choè ka-tiúⁿ ê lâng ê chek-jīm, te̍k-pia̍t khiā tī sìn-gióng ê li̍p-tiûⁿ hó-táⁿ ín-chhoā i ê ka-cho̍k choân-ke tâng sim-chì ho̍k-sāi Siōng-tè sī hui-siông iàu-kín ê sū.Taⁿ chit-kî ài koh tuì lēng-goā chi̍t ê kak-tō͘ lâi saⁿ-kap khe-khó choè lāu-bú ê lâng ê chek-jīm ê būn-toê. Goá só͘ kéng ê Sèng-keng sī Thê-mô͘-thài ê ka-têng, ǹg-bāng tuì chit-chām thang chhē-chhut iàu-kín ê chin-lí.
(1) Thê-mô͘-thài ê pē-bú.
Nā khoàⁿ Hēng-toān 16：1－3 ū kì-chài kóng, ""ū chi̍t ê ha̍k-seng miâ Thê -mô͘-thài, i ê lāu-bú sī chi̍t ê hū-jîn-lâng; i ê lâu-pē sī Hi-lī-nî lâng."" Tāi-seng tuì chit ê kì-sū lâi siūⁿ. Thê-mô͘-thài ê lâu-bú sī chi̍t ê Iû-thài-lâng, koh sī ū sìn-gióng ê hū-jîn-lâng; chóng-sī tī kiat-hun ê sî i só͘ chhē-tio̍h ê tuì-siōng sī bō siāng bîn-cho̍k ê Hi-lī-nî lâng, koh bô sìn-gióng ê ta-po͘-lâng (in-uī Sèng-keng ū te̍k-pia̍t kì-chài lāu-bú sī sìn ê Iû-thài lâng, lāu-pē lóng bô chú-bêng ū sìn). Taⁿ Thê-mô͘-thài sī tuì chit khoán bô siāng bîn-cho̍k ê kiat-hun (intermarriage) koh bô siāng chong-kàu ê kiat-hun (mixmarriage) só͘ kiat-ha̍p ê hu-hū tiong siⁿ chhut-lâi ê. Ka-chài i ê lāu-bú sìn-gióng ū khiā-chāi, nā bô, siông-siông tī chit khoán ka-têng chiū sit-lo̍h sìn-gióng khì. Tī lán Tâi-oân thoân-kàu 100 nî ê tiong-kan, ū sán-seng chi̍t kù chin chhù bī ê sio̍k-gú chhut-lâi, ""Kè chhut sí chi̍t ê , chhoā ji̍p sí choan ke."" Lâng khí-thâu thiaⁿ chit kù kiám-chhái oē kám-kak kî-koài, m̄-kú tuí si̍t-chêng khoàⁿ chiū beh chai chit ê sio̍k-gú ū chin toā ê chin-lí tī-teh. Lán ê cha-bó gín-ná kè chhut-khì tī bô sìn-gióng ê ka-têng, tio̍h àn-sǹg sit-lo̍h chi̍t ê lêng-hûn. Goá nā tú-tio̍h chit khoán chêng-hêng, chin sió-sim tio̍h cha̍p hoan-hù poeh hoan-hù, ài i tio̍h khiā-chāi tī sìn-gióng. ǹg-bāng tuì i ê hó só͘ kiâⁿ thang ín-chhoā i ê tiōng-hu kap in choân-ke ê lâng, te̍k-pia̍t i í-āu só͘ beh siⁿ ê kiáⁿ-jî. Tī chhut kè ê lé-pài, goá ài tha̍k Má-thài 10：16, ""Taⁿ goá chhe lín chhin-chhiūⁿ iûⁿ tī chhâi-lông ê tiong-kan; só-í lín tio̍h tì-sek chhin-chhiūⁿ choâ, sûn-liông chhin-chhiūⁿ chíⁿ-á"" lâi bián-lē, soà chiong chin toā ê chek-jīm kau-tài.
  Kám-siā Siōng-tè ê lîn-bín kap thiàⁿ-thàng, siông-siông khoàⁿ-kìⁿ sìn Chú ê cha bó gín-ná oē thang ín-chhoā in ê tiōng-hu lâi tit-kiù. Sui-jiân ū chin choē chit khoán sêng-kong ê lē, iáu-kú goá tuì kè chhut-khì hō͘ kàu-hoē goā ê sū chin tiû-tû. Ū lâng kóng chhoā ji̍p-lâi khah bô iàu-kín, in-uī ji̍p-lâi lán chhù-lāi i oē thàn lán ê sìn-gióng seng-oa̍h. Moâ-chî chhiú-lāi chhut, m̄-bián kiaⁿ, beh lia̍p toā-tè lia̍p soè-tè lóng chhut-chāi lán. M̄-kú sū-si̍t bô tú-tú chiàu lán só͘ teh siūⁿ hiah-nih kán-tan. I nā m̄ sìn, tī i ê sim-lāi lán m̄ chai, kiám-chhái i ta̍k lé-pài tè lán khì lé-pài, m̄-kú i ê sìn-gióng  nā bô kun, it-tàn kàu i ê chhiú-thâu ê sî lán ê kiáⁿ-jî tuì i sū chin toā ê éng-hióng, chha-put-to lóng phò-sán. Tī goá bo̍k-hoē seng-oa̍h tiong khoàⁿ chin choē si̍t-lē, ū tiúⁿ-ló hui-siông jia̍t-sim, m̄-kú i ê kiáⁿ-jî chha-put-to lóng bô sìn-gióng, goân-lâi chiū-sī hit ê tiúⁿ-ló-niû sī bô jia̍t-sim, ū sî bô sìn-gióng. Só͘-í m̄-thang lia̍h choè chhoā ji̍p-lâi khah boē iàu-kín, hoân-tńg chhoā ji̍p-lâi sí choân-ke! Sengkeng tiong Pó-lô só͘ kà-sī ê kàu chit sî iû-goân iáu sī chin-lí, ""Bo̍h-tit kap m̄ sìn ê lâng choè phoāⁿ, in-uī gī kap put-gī ū sím-mi̍h siong-thong? kng kap àm ū sím-mi̍h kau-poê"" (II Ko-lîm-to 6：14), ""Sìn kap m̄ sìn ū sím-mi̍h kan-sia̍p?"" (II Ko-lîm-to 6：15), ""Hū-jîn-lâng ah, lí thái-thó chai oē kiù tiōng-hu á boē? Tiōng-hu ah, lí thái-thó chai oē kiù hū-jîn-lâng á boē?"" (I Ko-lîm-to 7：16), ""To̍k-to̍k tio̍h kè sio̍k Chú ê chiah thang"" (I Ko-lîm-to 7：39). Ka-chài Thê-mô͘-thài ê pē-bú ê tiong-kan bô hoat-seng sím-mi̍h giâm-tiōng ê būn-toê, hoán-tńg thang choè sêng-kong ê lē; chóng-sī lán boē thang the̍h chit ê lē lâi chióng-lē lâng.
(2) Bô ké ê sìn.
  Taⁿ Pó-lô tī Thê-mô͘-thài hō͘-su 1：5 kóng, ""Liām tio̍h lí sim-lāi bô ké ê sìn, chit ê sìn sī tāi-seng tiàm tī lí ê sìn, chit ê sìn sī tāi-seng tiàm tī lí ê goā-má Lô-í, kap lí ê lāu-bú Iú-nî-ki, goá chhim-sìn chit ê sìn iā sī tiàm tī lí.""Thâu chi̍t hāng Pó-lô o-ló Thê-mô͘-thài sim-lāi ū chit ê chin suí ê sìn-gióng, Pó-lô chhéng-ho͘ choè bô ké ê sìn. Tī Pó-lô ê phoe-sìn tiong khah-siông bô ké chit-kù oē sī kap thiàⁿ kiat-liân choè-hoé ēng khah choē (Lô-má 12：9, thiàⁿ-tio̍h bô ké, II Ko-lîm to 6：6 bô ké ê thiàⁿ téng), tī Thê-mô͘-thài ê phoe ū ēng nn̄g-pái sī kap sìn-gióng choè-hoé (I Thê-mô͘-thài 1：5 kap II Thê-mô͘-thài 1：5). Chit ê bô ké ê sìn sī tāi-seng tiàm tī Thé-mô͘-thài ê goā-má Lô-í, jiân-āu tiàm tī i ê lāu-bú Iú-nî-ki, taⁿ ū soà-chiap tiàm tī Thé-mô͘-thâi. Cháiⁿ-iūⁿ Pó-lô tio̍h kóng ""tiàm"" ê jī hiah-nih choē pái nih? Tàu-tí ""tiàm"" sī sím-mi̍h ì-sù? GOân-lâi chit ê goân-bûn ê ì-sù chiū-sī tah pò͘-pîⁿ ê ì-sù. M̄-sī chhin-chhiūⁿ khí-chhù hiah-nih kian-kò͘, chiū-sī suî-sî thang thiah khí lâi soá uī ê sèng-chit. án-ni Pó-lô tī chit-kù oē beh piáu-bêng sìn-gióng sī muí chi̍t ê lâng kò-jîn chek-jīm, m̄-sī oē thang siong-sio̍k (相續), m̄-sī lāu-pē choè bo̍k-su, kiáⁿ-jî chiū thang khiú lāu-pē saⁿ-á-ku lâi tit-tio̍h kiù. Tiōng-hu ê sìn-gióng boē thang tì-ìm hū-jîn-lâng tit-kiù. Sin-niû saⁿ oē thang chioh tit, nā-sī sìn-gióng sī boē thang chioh pa̍t-lâng ê. Sìn-gióng chhin-chhiūⁿ tah pò͘-pîⁿ, tāi-seng tah tī Thê-mô͘-thài ê goā-má ê sin-chiūⁿ, jiân-āu i ê lāu-bú iā chhin-sin ū sìn, só͘-í chit ê bô ké ê sìn chiū koh tah pò͘-pîⁿ tī Thê-mô͘-thài ê lāu-bú Iú-nî-ki ê sin-chiūⁿ, taⁿ kàu tē saⁿ tāi Thê-mô͘-thài pún-sin iā ū sêng-jīn Iâ-so͘ choè Kiù-chú, só͘-í chit ê sìn iā oē tah pò͘-pîⁿ tī i ê sin-chiūⁿ. Chit ê chiū-sī Pó-lô ê ì-sù. Tuì chit ê sū lán tio̍h koh-khah khoàⁿ-tāng poê-iúⁿ kiáⁿ-jî ê sìn-gióng ê sū. Te̍k-pia̍t tuì Thê-mô͘-thài ê lē thang chai, i ê sìn-gióng sī thong-kè hū-jîn-lâng lâi chai-poê ê, in-uī siông hū-jîn-lâng pí ta-po͘-lâng khah ū chong-kàu khì-hun, koh kiáⁿ-jî kap lāu-bú chiap-chhiok ê sî-kan pí lāu-pē khah tn̂g. Te̍k-pia̍t kiáⁿ-jî tī iù-nî-kî siông-siông tī lāu-bú ê hoâi-pau tiong, lāu-bú thang phō kiáⁿ-jî tī heng-chêng thoè thoè i kî-tó, koh thang ēng sìn-gióng kap lin (奶) choè-hoé hō͘ kiáⁿ jî chia̍h thang tit-tio̍h chai-poê. Ū chi̍t-uī kàu-io̍k sim-lí-ha̍k ê sian-siⁿ bat kóng, kiáⁿ-jî ê tì-lêng ê chiâm-chāi-le̍k (智能的潛在力, intellectual potentiality) tuì lāu-bú uî-thoân 50%, tuì lāu-pē uî-thoân 35%, chhun ê 15% chiū-sī hō͘-thian sèng ê kàu-io̍k. Chit ê sū si̍t-chāi hui-siông giâm-tiōng. Taⁿ goá tī chia chin hó-táⁿ ài chú-tiuⁿ kiá-jî ê sìn-gióng tuì lāu-bú só͘ tit ê chai-pê kap éng-hiong ê pah-hūn pí-lu̍t tek-khak pí 50% khah choē. Lán m̄-thang chí-ū koan-sim gín-á ê ha̍k-hāu ê kong-khò, tio̍h koh-khah koan-sim beh cháiⁿ-iūⁿ chai-poê bô ké ê sìn tī lán ê ka-têng iā beh cháiⁿ-iūⁿ hó-hó lâi hō͘ lán ka-têng ê muí chi̍t lâng lóng oē pá-ak chit ê bô ké ê sìn, koh thang chi̍t-tāi kè chi̍t-tāi soà-chiap lo̍h-khì.
(3) I só͘ tit ê kàu-io̍k.
  Tī Thê-mô͘-thài hō͘-su 3：14-17 lán thang khoàⁿ-chhut Thê-mô͘-thài só͘ siū ê kàu-io̍k chiū-sī ēng Sèng-keng choè tiong-sim ê Ki-tok-kàu kàu-io̍k. ""Tuì soè-hàn í-keng bat hiah ê sèng-chheh"", chit ê chiū-sī i só͘ siū ê kàu-io̍k ê te̍k-sek. Iû-thài lâng ê ka-têng ū chi̍t hāng chin iàu-kín ê si̍p-koàn, chiū-sī tuì soè-hàn chiū ta̍k-ji̍t àm-liām nn̄g-pái Sin-bēng-kì 6：4-9 (in kiò choè Shema), ""Í-sek-lia̍t ah, lí tio̍h thiaⁿ; Iâ-hô-hoa lán ê Siōng-tè, sī to̍k-it ê Iâ-hô-hoa; lí tio̍h chīn-sim, chīn-sèng, chīn-la̍t, thiàⁿ -Iâ-hô-hoa lí ê Siōng-tè. Goá kin-á-ji̍t só͘ bēng-lēng lí chiah ê oē, tio̍h kì tī lí ê sim; iā tio̍h ēng che khûn-khûn kà-sī lí ê kiáⁿ-jî, bô-lūn lí chē tī chhù-lāi, kiâⁿ tī lō͘-ni̍h, khùn á-sī khí-lâi, lóng tio̍h káng-lūn; iā tio̍h pa̍k tī lí ê chhiú choè kì-hō, tì tī lí nn̄g luí ba̍k-chiu ê tiong-ng choè kì-liām; koh tio̍h siá tī lí ê chhù ê mn̂g-khiā, í-ki̍p lí ê mn̂g."" Í-siōng ê kà-sī tī muí chi̍t ê ka-têng lóng chun-siú. Thê-mô͘-thài tuì soè-hàn chiū-sī siū tio̍h chit-khoán ê kàu-io̍k, só͘-í bô ké ê sìn oē-thang tiàm tī i, koh Hēng-toān 16：2 kóng, ""I hō͘ Lō͘-sū-tek Í-ko-liām chiah ê hiaⁿ-tī só͘ o-ló."" Koh Pó-lô tī i chin iàu-kín ê thoân-tō lú-hêng beh chhē tú-hó ê lâng lâi choè i ê pang-chān ê sî, tiâu-kang kéng chit ê Thê-mô͘-thài. Hēng-toān 16：3 ū kì-chài kóng, ""Pó-lô ài chit-lâng kap i khì; uī-tio̍h hiah ê só͘-chāi ê Iû-thài lâng, chiū kā i kiâⁿ kat-lé; in-uī in lóng chai i ê lāu-pē sī Hi-lī-nî lâng."" Tng Pó-lô ài i choè-hoé khì, i pún-lâng tio̍h ū chin toā ê koat-ì kap sù-bēng-kám, te̍k-pia̍t iā tio̍h ū lāu-bú ê tông-ì. Lán chhim-sìn Iú-nî-ki hoaⁿ-hí chiong i só͘ thiàⁿ ê kiáⁿ hiàn hō͘ Siōng-tè lâi choè I ê kang. án-ni thang chèng-bêng lāu-bú tuì soè-hàn sin-sin khó͘-khó͘ só͘ chai-poê ê sìn-gióng tī chia í-keng kiat ké-chí, thang kóng lāu-bú ê chong-kàu kàu-io̍k ê sêng-kong.
(4) Thoân-kàu-chiá Thê-mô͘-thài
  Hēng-toān 16 chiuⁿ khí kàu 20 chiuⁿ, lán thang khoàⁿ-chhut Thê-mô͘-thài ê miâ chin choē pái, i hoaⁿ-hí tè Pó-lô lâi choè thoân-kàu ê kang, koh ū sī choè Pó-lô ê tāi-lí khì hóng-būn kàu-hoē. Tī Ko-lîm-to chiân-su 4：17 Pó-lô tuì Ko-lîm-to ê kàu-hoē chhui-chiàn Thê-mô͘-thài kóng, ""In-uī án-ni goá í-keng chhe Thê-mô͘-thài khì lín hia, i tiàm-tī Chú sī goá só͘ thiàⁿ koh chīn-tiong ê kiáⁿ,"" koh tī Hui-li̍p-pí 2：22 kóng, Nā-sī Thê-mô͘-thài ê keng-giām lín chai, chiū-sī kap goá saⁿ-kap tio̍h-boâ lâi heng-khí hok-im, chhin-chhiūⁿ kiáⁿ tuì lāu-pē án-ni."" Tuì chiah ê oē thang chai Pó-lô cháiⁿ-iūⁿ khoàⁿ-tāng i, iā kèng-tiōng i. Koh tī Pó-lô 13 tiuⁿ phoe ê tiong-kan 6 tiuⁿ sī kap Pó-lô liân-miâ lâi choè kià phoe ê lâng (II Ko-lîm-to, Hui-li̍p-pí, Kô-lo-se, I & II Thiap-sa̍t-lô-nî-ka, Hui-lī-bûn), 2 tiuⁿ sī Pó-lô i ê. (I & II Thê-mô͘-thài).
  Tuì chiah ê sū-si̍t lán thang chai Thê-mô͘-thài chit ê lâng tī chho͘-tāi kàu-hoē sī chi̍t-uī chin tiōng-iàu ê jîn-bu̍t. Chit ê lóng sī tuì i só͘ tit-tio̍h ê bô ké ê sìn só͘ piáu-hiān chhut-lâi ê. án-ni lán tek-khak beh chhim-chai tī kin-ná-ji̍t joā-nih su-iàu chit khoán bô ké ê sìn si̍t-si̍t chāi-chāi tiàm tī lán muí chi̍t lâng ê ka-têng nih.",http://pojbh.lib.ntnu.edu.tw/script/artical-11586.htm,decode error
