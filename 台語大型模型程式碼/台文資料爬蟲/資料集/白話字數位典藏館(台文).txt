廟祝問答

菩薩，按怎顛倒講無福氣？
老人講，我是替百姓服侍菩薩，功德自然歸佇百姓，參我卻無干涉。
傳道个講，捌聽見講，菩字的解說就是遍遍，薩字的解說就是扶助，按呢會遍遍扶助世間人的意思，何況你早暗咧服侍菩薩，按怎講功德佮你無干涉？
老人講，我服侍菩薩數十年是倚靠伊來賣寡香燭，每日求肚兩頓食，有時飽有時枵，攏袂算得，對佗位通講福氣咧！
傳道个講，你常常服侍菩薩，咧共伊點香燭，尚且袂得著福氣，何況百姓欲向望菩薩賜福氣予伊，減無閣較僫媽？
兩人做伙談論猶未煞，忽然有人入廟內祭神；廟公看見就綴伊入去，傳道的也綴伊入去；就看見彼个人點燭燒香，排牲醴斟酒，跪落去下神明，跋杯抽籤，又起來燒金，廟公敲鐘擂鼓，孝佛的人閣再放炮；代誌明白收拾遐的禮物就倒去。
傳道的近倚來問廟公講，點燭燒香，是啥物意思？
廟公應講，是表明伊的誠心敬意爾爾。
傳道个講，誠心敬意佇枯焦的柴，有啥物利益媽？
廟公講，毋是敬這个柴所雕的像，是敬這个像所附的神；凡來拜伊的人攏得著伊保庇。
傳道个講，果然有神附佇這个像媽？
廟公講，是。
傳道个講，既然有神附佇像裡，按怎予鳥鼠吮孔，予白蟻車蛀，自身賣會家己保；菩薩袂保家己，欲thái會保萬百姓咧！用會生會活的身軀去敬拜會敗壞的土摻柴，比拜龜蛇的閣較戇。點燭燒香既然無通辯，若是排牲醴斟酒，又是啥物意思？
廟公講，這是欲予菩薩鑒納。
傳道講，我看獻祭的物攏佇咧，毋知菩薩對佗落鑒納去？
廟公講，菩薩毋是鑒納獻祭的物，獨獨鑒納物的氣味。
傳道个講，若是按呢祭獻了後遐的物的確無氣味；總是我袂捌聽見祭祀的酒化做水，祭祀的肉變做柴；物雖然冷燒有各樣，總是袂失味，菩薩欲呔有鑒納著氣味咧！上帝予人養飼活命的物，人反轉提去孝賣會食的嘴，這也真正是戇喔。請問跋杯有啥物意思？
廟公講，愛求菩薩報人知吉兇的事。
傳道个講，欲-呔會知？
廟公講，若是連連跋三個想杯，就是吉，設使有陰杯笑杯相插雜，就是兇。
傳道个講，遐的吉兇有應驗猶無？
廟公講，有。
傳道个講，我看濟濟人做生理，的確代先去問菩薩，跋有三個想杯的也袂少，按怎會吉變做兇，攏總無應驗媽？
廟公無欲應伊。
停有一點仔久，傳道个閣講，抽籤是啥物意思？
廟公講，是愛菩薩指點禍端福氣怎樣。
傳道个講，菩薩有嘴袂講話，欲-呔會代先指點人的禍福？
廟公講，菩薩雖然袂講話，若是伊的意思已經暗靜在籤詩裡；若詳細看籤詩怎樣，就會知將來的禍端福氣按怎樣。
傳道个講，piat籤用啥物法度？
廟公講，親像正月來求，籤是算做一年的事，求著上籤，就今年的事攏吉慶；若求著中籤，事也平穩；若是求著下籤，就吉事較少，兇事較濟。
傳道个講，有應驗猶無？
廟公講，的確應驗。
傳道个講，若講有應驗，的確見求見有影，m̄-kú我看見濟濟人求著上籤，並無得著吉，反轉拄著兇，有的求著下籤，又無拄著兇，反轉得著吉；從中有的有應驗，也不過是湊巧的事爾爾，欲呔會講得是想杯佮籤詩會應驗咧！
廟公搖頭無欲應。
傳道个閣講，燒元寶，獻紙衣，有啥物意思？
廟公講，元寶做金銀，紙衣做衣裳。
傳道个講，菩薩有提去猶無？
廟公講，提去。
傳道个講，菩薩尚久著倚靠人的紙衣做衣裳，倚靠人的元寶做金銀，欲呔會福氣予人媽。又閣彼揲燒衣化寶的時，也無看見菩薩來接，獨獨銀紙灰留咧爾爾，紙灰欲呔會變做金銀衣裳咧！我捌共伊查考，紙料是對秦，漢造起的，紙衫是對唐朝造起的。這三代的代先，彼時猶未有紙，秦朝漢朝的頂面，也袂捌用紙做錢做衫；彼時的菩薩，對佗位得著金銀衣裳通用咧！又閣菩薩若真正是神，就的確有靈應有權能，既然會用得紙灰來做金銀衣裳，減袂家己做金銀衣裳媽。這毋是我所會曉得。世間人所用的金銀衣裳毋使倚靠菩薩的手來成；獨獨菩薩所用的金銀衣裳反轉著倚靠人的手來做，對遮通知菩薩的智識毋值人，伊的氣力也毋值著人。燒紙衫，化元寶是干焦費了錢財，來下佇彼無路用裡，若毋將這錢財來賑濟散凶人，閣較有利益，你淺想看bāi--teh。
廟公恬恬無講話。
傳道个閣講，親像有時我對恁本廟宇經過常常聽見敲鐘擂鼓有啥物意思媽。
廟公講，擂鼓敲鐘有兩個意思；一個是早暗的時，顯赫菩薩的靈威，一個是燒金的時，報菩薩知通鑒納。
傳道个講，著共伊敲鐘擂鼓正知通鑒納，按呢菩薩尚且毋知人燒金燒紙佇伊的面前，欲-呔會知人後來的禍福咧！用活活的身軀，來服侍無靈死死的物，按怎會戇到按呢咧！
廟公毋應講，著咧。
傳道的又閣問講，放炮是啥物意思？
廟公講，是歡喜響亮答謝的意思。
傳道个講，人所受的恩情攏是對上帝遐來，毋歡喜感謝上帝，反轉將上帝賞賜人的去謝枯焦的偶像菩薩是得罪著上帝，難逃公義的刑罰。譬論囝若不肖，袂曉感謝父母的恩，反轉偷提父母的物，去謝父母的仇人，做父母的人thái討會毋受氣，毋刑罰咧！辜負父母的恩，尚且知有罪，何況違逆上帝，獨獨毋知有罪媽。今論到得罪上帝無當祈禱，就是拜神明，拜佛祖，也袂免得上帝的刑罰。
廟公講，常常咧講，人向望神明保庇，草仔向望春天發生；阮才的服侍神明，攏是向望神的恩典來扶助，獨獨你講著放捒菩薩，敢毋是無情理的話媽？
傳道个就講，毋是我的話無情理，是你的心毋明白，毋捌菩薩賣會扶助人，也毋知服侍菩薩是入永遠禍端的路；因為按呢，我刁持來傳上帝真的道理，予人放捒假佯來歸真正的，服侍上帝，通脫離地獄，進入天堂。設使有人反背正直的路，入偏僻的路，無人共伊指點引𤆬，就毋知伊所行有錯誤。今我流傳這道理，一女親像指點引娶著的路一般樣；欲信猶毋信，總是出在你，歡喜猶毋歡喜，也出在人。若是共你講到詳詳細細，無嫌勞苦厭倦，是我的本份應該然的。
廟公受氣講，緊緊去，緊緊去，莫得踮遮觸犯神明。
傳道个講，請老伯性地放寬，聽我一層一層詳細講予你聽。世間人服侍菩薩，攏是空虛假佯。在早神農，黃帝，堯，舜，禹，湯攏有享福壽，百姓安然快樂。當彼時，中國猶未有偶像；到夏朝，商朝的時，人的心偏偏向佇罪惡順趁假佯的，離開真正的；濫糝稱呼天做上帝，諂媚拜敬鬼神，濫糝求福氣。到漢朝明帝的時，佛法正今才入中國；服侍偶像的風俗，對彼揲續漸漸興旺。彼號禍端，流入來中國，陷害毋是小可。今論到遮的菩薩彼个根源本然毋是中國出的，是對天竺國來的；中國人信伊尊伊，染著歹風俗，無欲較勘伊的濫糝。對漢朝了後，中國人紲毋認上帝做大主宰，就紲去信異端，拜偶像，燒頭殼，燒指頭仔，規百規十成群成黨，解衣散錢，對早到暗大家相看樣，老摻少年拋拋走，嘩嘩滾，荒廢放捒本業，彼號的弊端減講會了媽？對漢朝到今逐位都有廟宇，又兼官府百姓虔心服侍。你看，菩薩若果然會除災厄，降福氣，就服侍菩薩的世代應該攏拄著太平，人的歲壽著愈長，比堯，舜彼時閣較好；按怎樣仔自漢朝晉朝以來反亂死失相接續，國運又無長，世代愈衰微，人愈夭壽，干戈愈重，賊馬災厄危險，無時安靜？這號禍端減毋是對服侍菩薩所致媽？閣再世間人服侍菩薩是欲求福氣，反轉拄著禍患，就是菩薩的毋通服侍，就可以通知啦。若是我所講菩薩是假的，望老伯靜靜共伊想看覓硩，莫得棄嫌我的話，真是佳哉。
廟公講，阮才的服侍菩薩神明。無毋是攏倚靠伊咧保庇阮，親像你講古早無菩薩，若是按呢古早的人倚靠啥物來保庇？
傳道个講，天下萬人無一個毋受上帝培養的恩，凡若興旺衰微，會活會死，散凶好額攏是對上帝所賞賜的，摻菩薩無干涉。論中國人所服侍的菩薩，攏是古早的人，已經死，人將柴摻石共伊雕刻伊的形象，濫糝推尊伊號做神；彼號戇彼號罪，減算會了媽？
廟公講，菩薩攏有受敕封，所以雖然拜偶像實在是咧拜神。
傳道个講，菩薩受啥人敕封？
廟公講，也有受玉皇敕封，也有受皇帝敕封。
傳道个講，玉皇是宋朝徽宗所封，伊尚且著予人封伊，thái討會封別人咧？這號糊混的話僫得予人會取信得。若欲講叫皇帝敕封死人做神，請問伊的權是巳tsuī予伊？
廟公講，皇帝的權名聲播揚滿天下，伊的位的大，伊的德行的好，減有賣會媽？
傳道个講，皇帝的權賣會封伊的人臣做官佇別國，呔會封死人做神佇天裡。孟子有講，皇帝會薦人後天，賣會教天后伊天位，既然賣會教天后伊天位，何況講會封人踮天裡做神戽？又閣皇帝是人，所料理的也是人；人在陽間，鬼在陰府，就地參天來論久袂使得；一人生佇數百年前，一人生佇數百年後，就時摻理來論也袂會。若是將伊生共伊號做人，將伊死共伊號做神，我毋知彼揲袂生袂死的時，當時的人到底用啥物神來服侍。
廟公講，你講阮才的服侍的神明攏是濫糝無影，毋通去服侍，若是按呢巳tsuī仔會堪得予人服侍？
傳道个講，天無兩個日，人無兩個主，天地的內面獨獨一個上帝若定。
廟公講，天地遐ni̍h大，一個上帝欲按怎料理？親像國王一人袂家己料理，的確著封百官來幫贊，諒必上帝也著用所封的神來幫助。
傳道个講，上帝是齊全逐項會：會創造天地，就會曉料理天地；會造萬人萬物，就會曉料理萬人萬物。若是上帝著靠死人助伊，人猶未死的時巳tsuī仔咧助上帝咧？這是我所賣明的。
廟公講，你所講的上帝是菩薩猶無？
傳道个講，毋是；上帝是大主宰，掌生死禍福的大權柄，至尊無對獨一無二的。
廟公講，玉皇是上帝無？
傳道个講，玉皇本是姓張，正月初九生日；既然有生日的確有父母，對父母生的也的確是人；太會使得濫糝稱做上帝？
廟公講，玉皇毋是上帝，天是上帝無？
傳道个講，也毋是；上帝尊貴贏過天。
廟公講，權攏攏獨獨天第一大；上帝減會較大天媽？
傳道个講，天是上帝的座位，我且譬論予你聽；試問你是皇帝尊貴，猶是宮殿尊貴？
廟公講，皇帝尊貴nooh；皇帝是宮殿的主。
傳道个講，既然知皇帝是宮殿的主，按怎毋知上帝是天的主媽？天就是上帝做成的器具，毋是上帝啦。
廟公講，上帝有生日無？
傳道个講，上帝是自然有的，袂開天地以前，代先有上帝，無起頭無煞尾；自然無生日摻忌辰，可以通知上帝是萬人萬代的主宰；萬百姓平平著服侍祂。老伯，你呔毋放捒假佯來歸真實，來尊敬上帝媽？
廟公講，下賤的人減會得通拜上帝媽？
傳道个講，上帝是萬人的天父，對皇帝起以及百姓家，攏屬佇祂管轄的，就人應該著盡本份來服侍祂，欲呔有論尊卑懸低咧？雖然有歹人，設使若反悔從前的過失，也通服侍上帝。
廟公講，皇帝祭獻天地，若是百姓服侍上帝就是僭權。
傳道个講，這是對人的心意咧分別尊卑若定，實在毋是上帝的旨意啦。譬論一個人生幾若個囝；彼个大囝濫糝靠伊較序大，愛欲家己服侍父母；第二囝也愛服侍，m̄-kú大兄毋准伊；今試問，𪜶父母歡喜大囝所做媽？猶是第二囝順大兄的意，無去服侍父母，𪜶父母又有歡喜第二囝的所行媽？
廟公講，攏毋歡喜正對。
傳道个講，減只有毋歡喜若定，的確嚴嚴責備遐的囝的不孝。因為對皇帝以及眾百姓，攏是上帝創造的；𪜶雖然有分懸低，若是服侍上帝的本份就上一樣。
廟公講，阮卻也有服侍上帝，就是當天來孝敬祭祀啦。
傳道个講，祭獻天地毋是服侍上帝，是服侍上帝創造的物若定。譬論父起厝予囝蹛，囝毋去服侍父母，反轉去服侍父母所起的厝，就無各樣按呢。
廟公講，敬拜上帝，又著設立廟宇猶無？
傳道个講，毋免；聖經有講，上帝毋徛起人工所做的殿。
廟公講，著設立上帝的像媽？
傳道个講，上帝是神，無形無像，毋是親像人會得通看見，所以賣會做像來親像祂。聖經也有講，莫得想上帝親像金銀隻的物，用人奇巧的工夫來雕琢做成伊；況兼設立神像又是犯著上帝的禁令。
廟公講，拜上帝有定著的所在無？
傳道个講，上帝離咱各人無遠，上帝逐所在佇--teh；或是徛家，或是出外，或是蹽水，或是上山，逐所在都通拜；上帝也聽咱的祈禱來應允咱。
廟公講，敬拜上帝又有用三牲酒禮果品無？
傳道个講，上帝無欠用物；祂是用活命的喘氣佮攏總的凊彩物來賞賜萬萬人。上帝本然極充足，極富戶，乜使著用物服侍祂？聖經有講，上帝是神，凡若拜祂的人著用心神用誠實專心一意服侍伊祂若定。
廟公講，若無用物欲-呔會表明愛敬的心咧？
傳道个講，經裡有講，獻本身親像生活的祭獻，獨獨用家己的身軀心神趁聖的道理來行攏總的好事，較好用物來表明愛敬的心。
廟公講，拜上帝著用初一十五的日期無？
傳道个講，聖經有講，的確著常常祈禱，攏無厭懶；因為上帝的仁愛慈悲養飼咱的靈魂身體無時放煞；可見拜上帝毋但干焦初一十五期，實在無一時毋應該拜。
廟公講，祈禱上帝著用好聽的話無？
傳道个講，聖經有講，人看外貌，上帝是看心內；祈禱上帝毋使的確裝做好聽的話，就著用盡心實意；也莫得講反反覆覆的話，著存謙卑謹慎的念頭，咧求祂親像囝咧求老父一般樣咧。老伯啊，你著趁早回頭規心服侍上帝，到會通得著無窮盡的福氣；敢毋真正是好嘛？
廟公講，我少年若有聽見這道理就的確順趁；總是到今年歲隻老欲按怎咧？
傳道个講，時也猶未遲，iáu-kú通順機會，應該著趁早信靠耶穌的福音；若是這揲毋信，後來反悔就較遲喔。望老伯再三想看bāi--teh。
傳道个彼時看見日頭已經斜西啦，就摻廟公相辭倒去。

隔一日傳道的閣再去彼間廟，廟公看見就請伊坐，捧茶請伊，陸續談論寡世間事。傳道个講，昨仔日參老伯議論世間人服侍菩薩是假毋是真，老伯你想了有影猶無？
廟公講，你講菩薩是假，我的心毋是毋信；總是照我咧想猶原有憢疑一項。人人都攏流傳新安刺冤的天后娘娘有靈應，常常捌顯聖救百姓；所有船隻對這間廟經過，無閣毋來燒金敲鐘求伊保庇；凡若去刺冤求福有允杯的，的確趁著錢；菩薩若是假的敢會到遮ni̍h靈應媽？
傳道个講，你呔毋想海賊往往踮佇刺冤的境內tehlām-糝搶劫人的船；天后若是有靈應，彼時呔毋顯聖去救𪜶，予𪜶脫離彼號艱苦？踮佇伊面前尚久袂扶持救人，莫閣出去佇外海欲望伊保庇的，減無閣較僫媽？況兼閣有濟濟人無去刺冤拜天后，也會得著錢財進益；有去刺冤拜天后的反轉受著艱難危險，彼號報應既然相對反，神明靈應佇佗落咧？天后毋是神，毋是聖，是死了後的人；伊欲死都袂家己救，欲-呔會救得別人的死咧？伊的活賣家己保得，死了猶會保得別人媽？世間的事會興旺會衰微，會生會死，凡若好歹禍端福氣，攏總歸佇上帝的公義咧報賞摻刑罰，實在毋是天后所會催排得。
廟公講，天后受皇帝敕封才做神做聖。
傳道个講，天后既然受皇帝敕封來做神聖，若會保庇萬百姓按怎毋保庇皇帝的江山太平到萬萬年，減毋是忘恩背義媽？又閣出令來封別人的的確比予伊封的閣較尊貴；若是按呢就倚靠皇帝保護較好倚靠皇帝所封的菩薩來保護啦。你獨獨毋想皇帝的權，尚久袂保領伊的百姓歲壽長短貧賤富貴，況兼是倚靠皇帝所封的嘛閣較僫媽？
廟公講，照先生所講，就是天后菩薩也是假啦？
傳道个講，果然是按呢。
廟公講，服侍上帝閣通兼服侍菩薩無？
傳道个講，毋通；世間人反背離開上帝，服侍菩薩做主，宛然親像反叛家己的王，去服侍悖逆的賊；今有反悔倒轉來服侍上帝，可比親像悖逆的倒轉來服侍伊的本王，請問看若服侍皇帝又閣通兼服侍叛賊仔無？這是決斷毋-通，因為真假本底袂合做伙得，順趁這个，的確違逆彼个；一人服侍兩個主，猶未有彼个情理。
廟公講，果真是按呢生，我也愛服侍上帝。
傳道个講，凡若愛服侍上帝的確著代先信耶穌，因為上帝愛好怨歹，無欲摻有罪的人相交接。凡若有罪的人毋敢就近上帝，親像犯國法的人毋敢入去見皇帝啦。今世間人攏得罪著上帝；彼號罪親像牆壁相隔界袂得通透。救主耶穌是做世間人的保家，流出伊家己的寶血來贖人的罪過，拆去隔界的牆壁，予人摻上帝閣再和好通來服侍上帝。
廟公講，耶穌是啥物人？
傳道个講，耶穌是上帝的囝。
廟公講，因何才稱做耶穌？
傳道个講，耶穌兩字是西國的土音，本然是稱伊救人的意思，翻譯做漢人的話，就是救世的主。因為祂離開天堂降落地下，來救人，所以稱做耶穌。
廟公講，耶穌是上帝的囝，若是上帝減也有囝媽？
傳道个講，耶穌是摻上帝上一體，上一聖，上一個權能，因為祂是對上帝出來的，所以稱做上帝的囝；這是借用世間人父囝來相稱呼，予人知伊是對上帝來的，佮上帝至親的意思。
廟公講，耶穌救啥物人？
傳道个講，聖經有講，通世間得罪著上帝，對開天地世界的起頭到世界的路尾，萬國的人對皇帝以及百姓，踮佇上帝的面前攏是有罪；救主耶穌對天降落來出世，揣通天下犯罪的人來救𪜶。
廟公講，通世間的人果然無一個無犯罪媽？
傳道个講，聖經有講，無罪的毋捌看見；世間人逐日反背上帝的大恩，沓沓犯著上帝聖的法度，並毋愛認上帝做仁愛的父，毋敬上帝做大主宰，毋倚靠上帝做萬福的根源，彼號罪敢是小可媽？設使耶穌若毋來世間贖罪救人，就無一個會家己救。
廟公講，古早人講，過失的改變無別物較好；若是會反悔改過，便是無罪，乜使著耶穌來贖罪咧？
傳道个講，知過失會曉改，不過是離開往日的歹，謹慎後來的罪，毋是會除去早前的罪過。
廟公講，若做濟濟好事，可以補早前的過失，就毋使耶穌的功勞來贖罪。
傳道个講，聖經講，一盡做攏總所教你的，也著家己講是無益的奴僕，因為所做的獨獨是本份應該做若定。親像有一人平素所做的是悖逆，搶劫，刣死人，行姦淫，後來醒悟反悔改變，變做盡忠有孝善良，無一絲仔通嫌，就目睭前來論卻也無虧心犯國法；若是伊所做久是本份應該著的。設使這時有人去告伊舊底咧做歹，官府的確掠伊到公堂審問，問到擬罪定著，的確著有人去保領伊正會得放出來；若無人保領就的確照律法刑罰伊。今上帝審判人也親像按呢；咱人受著上帝創造養飼大恩，就是守上帝的法律，也是人的本份；既然是本份，就咱所行的毋是有另外的德行功勞；已經無另外德行功勞，欲-呔會補得早前的罪惡咧？設使一世人行好，有一擺犯罪，就夠額予咱受刑罰；何況做好往往驚了無夠，做歹往往驚了有賰。若是家己犯罪袂免得予上帝照法律審判，有一個朋友替你擔當這號恩典，這號功德，欲按怎樣仔來報答伊咧？iáu-kú犯著上帝的法律，毋是朋友所會贖回得；就是忠誠也袂贖得伊的根，孝子也袂贖得伊的父，就到兄弟翁某閣較毋使論；任你至好的親戚朋友賣會放捒身軀來替咱贖罪。獨獨耶穌放捒身軀替咱贖罪，祂按呢迫切疼痛世間人，功德無限量；人應該著信靠伊來向望伊恩典赦罪。若毋倚靠咱的主耶穌基督，可比親像gín若跋落深坑無人去牽伊起來，伊的氣力減會家己peh起來謼？彼號半遂佮死的會去牽伊起來謼？今論到世間人犯罪應該受上帝的刑罰，沉淪永遠艱苦，也是親像gín若跋落深坑欲死一揲仔久；世間人靠伊家己功勞德行想欲脫離上帝的刑罰，也是親像跋落深坑的gín哪，欲倚靠家己的氣力家己peh起來。也有彼號干焦倚靠佛服侍菩薩，愛欲靠伊來脫離上帝的刑罰，彼也無各樣跋落坑的gín若聽候死人來牽伊起來，摻聽候半遂的來抱伊起來。
廟公講，耶穌用啥物功勞來贖人脫離罪？
傳道个講，救主耶穌離開天堂降落地下，出世做人，替人受苦，替人放捒性命，用伊尊貴至聖的身軀釘佇十字架，受苦受死，按呢來贖人的罪。
廟公講，耶穌既然是上帝的囝，因何受遐濟艱苦媽？
傳道个講，因為人得罪著上帝，應該著受苦，耶穌遍遍疼世間人，所以替人受苦。
廟公講，耶穌既然受濟濟艱苦，因何又閣釘佇十字架來死媽？
傳道个講，因為人犯罪佇上帝應該受死，耶穌疼人，所以替人受刑罰來死，閣放捒伊的性命來贖回人的性命；伊的恩典參伊的功德，實在親像天懸地厚，伊受死的艱苦贖罪的功勞。老伯參我攏有份啦。
廟公講，耶穌受死的艱苦，因何你我攏有份咧？
傳道个講，耶穌釘十字架受苦來死，攏是擔當你佮我的罪的緣故。
廟公講，我未捌犯法，有甚物罪咧？
傳道个講，你雖然未捌犯著國法，iáu-kú捌犯著上帝的律法。
廟公講，我一生未捌行姦淫，偷提，反叛，刣人，也毋捌傷害人摻物；所做的有甚麼犯著上帝的律法？
傳道个講，恁只有知犯國君的法，毋知叫犯上帝的法，親像徛起佇暗房，無看見房中央的垃儳，耶穌降落世間流傳天國的福音，表明世間人的罪惡，點醒世間的迷路，親像日頭照光入暗厝，予人知通離開暗的，就近光的。老伯若照律法查考，就你的心意念頭摻所講所做攏是犯著上帝的法，可以家己明白。
廟公講，上帝的律法是按怎樣？
傳道个講，上帝的律法計共有十條；第一條，上帝以外毋通有別的上帝；第二條，毋通拜偶像；第三代條，莫得褻瀆上帝聖的名；第四條，著守安息日；第五條，著孝敬父母；第六條，莫得刣人；第七條，莫得姦淫；第八條，莫得偷提；第九條，莫得濫糝干證；第十條，莫得貪心。這十條的聖誡是上帝的律法，老伯家己想看bāi--teh，看你有犯著猶無？
廟公講，我猶未全犯著十誡。
傳道个講，聖經有講，若是犯著一法，就是犯著全法，莫閣咱世間人心心念念所講所行無一項無犯著上帝的法媽？
廟公講，按怎樣咧？
傳道个講，世間人的硩犯上帝的法，我試略仔講明遐个罪。世間人心內囥歹的念頭，數想人家內的某囝，也怨妒人，抾恨人，驕傲誇口，詭譎，奸詐，報仇，貪心，傷害別人，利益家己，堅吝，假好，這號心念是犯上帝的法的罪啦；濫糝褻瀆上帝的聖名，講白賊欺騙，唆弄譭謗，毒話詈罵，濫糝咒誓，講淫詞，失約，這號是言語犯著上帝的法的罪，信邪術異端，拜菩薩偶像，佮拜死人神主靈位山魂，忤逆父母，謀反反叛，刣人，行姦淫，好男色，跋筊，掠偷，酒醉，相拍，拐騙，嫖婊，開婊間，筊間，賣鴉片，食鴉片，這號品行是犯上帝的法的罪。
廟公講，若是攏犯上帝的法，咱才个就攏是有罪的人，總是你講拜山魂也算是罪，我驚了毋是按呢，因為孔子有講，在生服侍伊用禮，死了埋葬伊用禮，況兼百行是將孝做代先，祭山魂正是盡孝道；按怎顛倒講是有罪咧？
傳道个講，拜山魂真正是不孝，從中有四層的弊病，一層是無理氣的代誌；二層是無有益的事；三層是無夠額通憑據伊的有孝；四層是犯著上帝的律法。我共你講，曾子有講，用肥的牛去祭父母的墓，毋值著用雞豬來養飼父母佇咧，這是明明教人服侍父母，著趁伊在生養飼伊，毋使過往猶咧孝伊，況兼咧孝的物雖然濟，父母袂食一項，因為死的人無用這世間的糧草，無食這世間的味素，所以才號做無理氣的事。孝伊就是欲求祖先的福氣來保庇；若是福氣久求袂得著，也欲予祖公食飽，若是祖公久食袂得飽，干焦拍算天地的錢財，兩項都無一項有利益，所以號做無有益的事。論到祭墓的人攏總毋是為著父母祖公的緣故，遷壙徙墓，擾亂父母安穩的骨骸，用來求光明利路顯達，祭塚孝墓，濫糝講祖先的亡魂咧鑒納，來求有孝的名，閣有彼號平平是囝孫，分祭祖的肉，正有去拜祖墓，若無分著肉就無欲去拜，這是拜山魂無夠額通憑據有孝啦。今佇天地佇地，會堪得予人拜跪的，獨獨一個上帝若定，生死禍福的權，攏歸上帝主宰，若是恁濫糝將上帝的權凊彩交予祖公，任意去祭獻，求伊賜福改厄，空空拜枯焦的柴，致到得罪著上帝，對遮共想，就知山魂的毋通祭，若是你既然知菩薩是假，按怎毋知山魂是假媽？我代先所論逐款犯著上帝的律法，老伯你家己想平時有犯著這號猶無？
廟公講，若是按呢，我就是大罪的人了！
傳道个講，你既然家己知大罪，就著倚靠耶穌，免受上帝威嚴的審判，永永的刑罰。若毋按呢到性命臨終的時就無法度通救。
廟公講，驚了耶穌毋救我貧賤的人。
傳道个講，耶穌有講，勞苦背重擔的就近我，我欲賜你平安；耶穌是萬萬人的救主，無論彼个人出世佇甚物所在，蹛佇佗落，若有實心反悔罪來信靠祂，彼个罪雖然親像山遐重，親像海遐深，也無一個毋得著祂赦免，在救主贖罪公平的心，看人並無私偏。老伯通堅心靠祂的功勞，贖你的罪惡，救你的靈魂，向望你莫得憢疑毋信。
廟公講，信靠耶穌用甚物法度？
傳道个講，聖經有講，信來受洗禮的，得著救。
廟公講，洗禮是甚物媽？
傳道个講，洗禮是信趁耶穌的人，今才入好的門路，起身行福氣的路的禮數。救主耶穌吩咐祂的學生去通天下傳天國的福音，行洗禮互信的人予人接納上帝赦罪的恩以及受聖神清氣的德行，來領洗禮的，得著赦攏總的罪摻得著靈魂的救。
廟公講，亦後來按怎做？
傳道个講，領洗禮了後，心念摻所講所行，的確著順趁耶穌的道理，吞忍隻的艱苦，堅固守道理毋放離，愛敬上帝摻救主耶穌，以及尊重君王，有孝父母，守己安份，用仁義款待別人，向望從來得著應允的永遠福氣。若毋照上帝的道理來行，反叛違逆真正的道理，褻瀆上帝的囝，聖神的名，就彼个罪是閣較重，就是謹慎nooh，毋通踏著從前的過失。老伯啊，你著趁早回頭認罪反悔改過，信耶穌來領洗禮，的確會得著上帝赦罪的大恩典，佮享受天堂永遠的福氣。設使有這機會毋趁，真正是家己自誤的。
廟公講，領教領教。
傳道个講，我較多言，總是我所講的，實在是金石的好話，袂移袂易得，望老伯切切記硩，莫得袂記得，真歡喜真歡喜。傳道的看見天已經欲暗啦，就摻廟公相辭倒去。（漢文翻譯白話。）

著者：許氏甘修
台灣，彰化，文姑娘朱姑娘同翻譯
廈門閩南聖教書局印刷

中國有一個查某gín若名叫蓋仔。伊對一位牧師娘有聽見耶穌的道理，了後深信，疼救主，愛受洗禮公行來認伊的名。可惜伊的老父毋肯予伊去禮拜。有一日蓋仔來揣牧師娘共伊講，「阮老父毋予我受洗禮入教。」
牧師娘安慰伊講，「毋通餒志，你我著常常替伊迫切祈禱，知上帝無所毋會；檢采到別日你的老父本身亦會佮你同行。」
彼个gín那應講，「總是我的老父是秀才，不止對重孔子的道理；又閣伊有吩咐我毋通閣來禮拜堂。」講了嚨喉管滇，紲哮。
牧師娘閣用濟濟話來安慰伊的心，gín哪就轉去，沿路行，沿路想，驚了老父受氣伊。到厝果然有影，真受氣問講，「你有閣去番仔鬼的厝嘛」？應講，「有，總是我共牧師娘講你毋予我閣去。」
老父發大受氣，共伊拍真忝；gín若恬恬無出一聲，因為彼陣想著聖經所講，就是講，「人為著我予人詈罵，窘逐歹話譭謗才有福氣。」（馬太5：11）到彼个荒蓋仔掀開聖冊欲看；拄拄彼時伊的老父入來大聲問伊講，「彼是甚麼冊」？講，「是永活上帝的聖冊。」老父受氣講，「著㧒捔去。」講了閣改伊的意思講，「毋免㧒捔，著讀予我聽。」蓋仔就讀詩篇23篇予伊聽；讀了老父恬恬無講一句話，若準咧想彼个意思。
對彼揲了後逐下昏有叫伊的查某囝來讀予伊聽。無偌久讀到救主予人釘死佇十字架，閣活，上天的事。拄咧讀耶穌閣活的代誌，彼下昏對老父講，「阿爹啊！閣無幾日是禮拜日，就是數念耶穌閣活个日有人欲受洗禮來認耶穌，我真愛，毋知你肯猶毋！」
伊的老父應講，「囝啊！論這个代誌你通家己主意，我毋敢阻擋你。」
蓋仔聽老父按呢應伊，就連鞭滿心歡喜，暗自感謝上帝。
到禮拜日伊就包冊便便，欲去禮拜堂的時老父共伊講，「我欲佮你去，我愛看人受洗禮，毋知是甚麼款。」
伊就佮查某囝相佮行到禮拜堂；老父去佮兄弟坐；蓋仔佮查某gín哪坐。
彼个牧師娘前日捌教查某gín若吟詩調真好聽。彼日因為是數念主死閣活个日，伊叫𪜶吟這首詩予大家聽；然後牧師行洗禮予𪜶幾若个查某gín哪，大家真歡喜，好膽認救主。
禮拜了人拄欲四散的時蓋仔个老父peh起來徛，請牧師准伊講幾句話；大家閣坐，愛聽，因為𪜶攏知彼个人真怨恨道理，有窘逐伊的囝，今毋知伊彼時欲受氣來罵人猶是欲甚麼款。伊就講，「朋友矣！恁大家捌我，知我有阻擋我的查某囝，毋肯予伊聽這个道理。總是今仔日我本身來聽，亦看隻的查某gín若受洗禮；又閣聽𪜶吟詩遐ni̍h好聽，我的心不止有受感激，愛共恁講對今仔日以後我欲查考講究這个道理，向望我重罪的人會來信耶穌得著救佮恁相佮行天路。」
大家聽伊所講的話不止歡喜，牧師開聲講，「感謝上帝，呵咾閣活的救主，來拯救有罪的人。」
今苦勸教會內眾查某gín哪著學界猶的款，家己致意道理，好膽認救主耶穌做伊的主；毋但按呢，煞會引𤆬序大人來捌耶穌，入上帝的國。

屬佇亞非利加州有一所在遐的烏面人較濟硩做奴才，真艱苦，代先攏毋捌道理。
有大英國先生幾若位去到𪜶遐教示𪜶，愛引𤆬濟濟人捌耶穌。某日彼个先生捌遇著一人名叫tsā你，彼个人攏毋捌字，心猶烏暗。伊對聽道理了後心真欣慕這个教示；m̄-kú論得著救个法度，伊未曉拍算。心內家己咧想，我是愚蠢的人，毋捌字；但是欲揣主，我的衫攏破爛，真袂堪得，我著出氣力趁錢，通去買新的衫，向望彼揲耶穌歡喜接納。
先生聽見這層事，連鞭去揣彼个人共伊講。」朋友矣！但是你其實愛得著救就毋免換衫，毋使錢，亦毋使家己出氣力。親像聖經所記載，耶和華講『嘴乾个人著到水邊，無錢个人著來遮，買酒，買奶，買食的物毋使錢。』今主耶穌已經有贖回你，愛赦免你的罪，欲除去你心內的垃儳污穢。你甘願綴伊猶毋？」tsā你的心受感動，忽然間醒悟信救主，知伊今屬佇耶穌，就好膽來應，「欲：我真甘願塊主。」對彼揲了後彼个人真𠢕進步天的路，家己亦歡喜到袂顧得，閣愛將所得著好的消息報眾人知。
彼揲佇伊本庄濟罪人有出珠的時氣症，真傷重，差不多逐口灶染著病。
雖然有風險佇咧，iáu-kú tsā你無保惜家己的性命，暝日歡喜顧著病人，意思是欲引𤆬𪜶來信主耶穌。有朋友愛阻止共伊講，「檢采病會過你，的確毋通去。」伊就應講，「我已經佮耶穌清楚啦，無相干。」
有一暝一個人來，共先生講，｢tsā你有病真沉重，欲死的款。」先生黏黏-邊去𪜶兜看tsā你有影真傷重，目睭攏無看見，m̄-kú伊認得聲，才來講，「請先生吟詩」，先生就吟以前所愛聽的詩，就是路尾相𤆬講，「咱佇遐稱做聖徒，到永遠呵咾耶穌，佮伊無閣相離。」
彼號好聽的話。咧吟詩彼揲先生看tsā你目屎直直流出來，就問伊講，「甚麼代誌予你心悶袂平安？」
tsā你細聲應講，「父母毋捌耶穌。伊就路尾擺切意勸𪜶，即時著接納救主。講了紲死去。
「為著我失落性命的，反轉會得著伊。」
「但是恁雖罔受艱苦，莫得驚惶，著盡忠胚死，我的確欲予你永活个報賞，親像戴冕旒。」

十外年前有一個信主个查埔gín若名叫雅各，真熱心，家己得著救亦歡喜將身軀心神，一盡獻予耶穌，閣有聖神充滿伊的心。
已經十六歲，父母予伊去學裡讀冊。彼間學真大，常在佇咧，先生學生以及差用的人攏共有三百外人。𪜶中間較濟毋捌救主；有的趁外皮來拜上帝，總是心真冷淡，只有四個較熱心的款式。
雅各看𪜶大家這號心，賣免得真艱苦，擋袂牢，切意求上帝憐憫伊的窗友，降落聖神佇𪜶的中間。伊有紲請彼四個朋友佮伊鬥求彼層事。𪜶五個定著一禮拜一擺欲聚集佇𪜶的房間，一點鐘久同心一意迫切祈禱。𪜶攏毋捌僥疑，反轉心若開闊咧欣慕主的恩，愈久，愈好膽來求一項，就是願主顯出祂的權能治學內，予先生，學生以及差用的人攏總會醒悟，信耶穌來得救。
已經經過濟濟禮拜，彼五個猶原相佮祈禱。今雖然看𪜶的窗友平平若親像往常時的款式，m̄-kú𪜶無餒志亦無厭僐，反轉閣較切意求。
祈禱四月日滿，有一日先生入學廳，欲通知學生一項，所講起就是𪜶同窗一個忽然間起病，今已經死啦。聽見這號的消息，大家煩惱，做一下受感激。
雅各咧想上帝今欲用這个方法替𪜶開路，就順紲請先生來准𪜶五個佮眾學生，聚集做祈禱會。先生歡喜允伊。拄拄下晝時，𪜶五個去拜堂，已經到位盡看中學裡的學生攏齊備咧等候𪜶歡喜順機會來講道理，紲勉勵苦勸。講了聖神大下感動學生的心，看𪜶濟濟咧憂悶煩惱𪜶的罪。前耶穌所應允的話講，「恁託重我的名有欲求甚麼，我就的確予伊成，予父因為伊的囝榮顯，」彼時果然應驗。
彼五個，今請學生，若定著个意思欲佮主耶穌清楚，著佇邊仔一間另外閣聚集。𪜶大家真甘願，彼間連鞭有人坐到滿。雅各佮伊的同伴真致意講起救主贖罪救人要緊的道理予人得著敨放罪惡，脫離攏總个歹。
學生的中間有一個真硬心，雖然伊佮眾學生聚集，iáu-kú毋肯信耶穌反轉受氣詈罵，決意無欲降服主。𪜶另外閣聚集，只有伊這个毋趁，就去家己的房間，刁故意欲讀冊。掀開彼本欲看，總是無心成直直擋袂牢，不得已著去揣伊的窗友，已經到門外咧徛，拄拄欲轉開彼个門，魔鬼一下入伊的心才發性咒誓，閣走倒轉，心內咧講，「我決斷無欲做耶穌的學生。」第二擺亦是按呢。到第三擺是若親像聖神勉強伊去，就一直走入彼內面身軀摔佇土腳，干焦念一句講，「求上帝憐憫我有罪的人。」看伊的款愈久愈迫切，若親像魔鬼毋放伊煞。佇遐跪落四點鐘久，主耶穌共伊敨放，本身今知前所把縛伊的事，已經脫離了，亦知救主果然有洗清伊的心，除去伊的罪惡，真正有歡喜到極。今仔日一個學生有當牧師的職。
今彼个荒眾學生降服耶穌大家大歡喜；到明仔載閣聚集，愛數念主的疼痛，彼時毋但遐的學生若定，連先生佮差用，也有信，拄拄照𪜶五個，前所求，逐句攏應驗。
頂面所寫攏是真實的事。現時雅各做牧師，真有得人呵咾伊的敬虔，𠢕利益上帝的百姓。論到其餘的學生，近來有人查考𪜶後來甚麼款，查了就知無半個悖謬，無一個捒主。這層事實在通感激咱的心，予咱祈禱个中間著愛學彼五個gín若的謙遜迫切來懇求。
咱的教會卻有大大欠缺，望上帝施恩予學裡的學生，以及眾兄弟姊妹，大家同心一意祈求聖神降臨佇咱的中間，雨那罪人歸服耶穌。

屬佇蘇格籣有一個憨儑的gín若名叫約西。伊卻是恬靜的款式，四界𨑨迌，無做工。
彼位个人真可憐伊，因為伊的父母已經死，亦攏無親人通照顧。有一個老姊妹家己真送鄉所帶毋成所在，iáu-kú甘願一間仔分伊蹛，紲予伊食。
約西攏無親像平常的gín哪，咧行路的時，伊沓沓用細仔聲戇戇念。致到人愛創治，佮伊滾笑。𪜶攏毋知彼个gín若其實是信主的人。約西人款儑儑，gín若愛佮伊講笑，有一個對伊講，「約西，你若坐馬車，就穩當拄著大災厄。」這號話卻是欲騙伊，總是約西不止信伊的嘴，後來雖然禮拜堂真遠，濟濟朋友也招伊坐𪜶的馬車，伊決斷毋，定定講，「我步行會到上帝的厝，沿路亦通佮主耶穌講話。」
某日有一個gín若聽見伊路裡照舊咧念，佮伊滾笑講，「約西你對甚麼鬼神咧求恩媽！」伊應講，「毋是求鬼神，實在是咧服事天裡的上帝，咱卻無通看伊的形象，總是伊不時咧鑒察咱。」
有一日約西去揣傳道先生共伊行禮，講，「欲請問先生一項。治安息日毋知你甘願予愚戇的約西，佮主耶穌啉食猶毋？」
先生真無閒愛推辭，總是約西若迫切求講，「先生，你若知我按怎樣疼主，你的確歡喜予我坐伊的桌。」才的話真有感激先生的心，所以毋敢阻擋，就准伊佮上帝的百姓相佮坐桌。
到禮拜日約西量早備辦，未有人來，伊已經到拜堂，佇遐坐便便。咧禮拜的時約西直直流目屎，聽先生念耶穌的名，伊真憂悶，搖頭講，「我猶未見著伊的面。」道理講明白大家坐主的桌，相佮食，彼時約西攑目面笑笑，咧看先生共伊頕頭，後來就用手掩面仆咧到禮拜煞。大家欲四散約西亦起來，彼時看伊的面光光。欲倒去的時有幾若人愛佮伊講話。約西攏無應，有gín那直直問，就共伊講，「今仔日莫得攪吵因為我已經見著主的面，伊親目看我，也親嘴佮我講話。擔到一世人我欲佮伊相交陪。」
聽伊講這號話，gín若忽然間楞ngia̍h細仔聲談論講，「今仔日約西敢毋是憨儑，看伊的款較精英。」
到厝裡約西猶原無愛講話，干焦叫彼个老姊妹共伊講，「阿媽，的荒我毋食。」聽彼句伊未免得奇怪，因為約西常常真枵，有時愛食兩人的額。
入房間就聽伊細仔聲直直祈禱到暗暗，講，「主猶，是愚戇的約西久久咧揣你，好佳哉今仔日予你揣著，今歡喜到袂顧得，到永遠無欲佮你相離。看這間仔若天堂，四面有寶玉光映映。」
伊按呢念到無聲，彼个老姊妹掠做伊今已經睏落眠。
明仔早起毋敢拍醒約西驚了伊厭倦；體貼伊前日行遠路，倒來亦攏無食，就本身上水，拾柴。飯煮熟，就去叫彼个gín那講，「約西啊，著來食。」已經叫幾若聲無人應，就趕緊走入伊的房間，看約西跪落土腳，若準咧祈禱。老姊妹伸手摸伊的面，連鞭生驚因為伊的身軀冷吱吱，知約西已經死。
果然有得著心所愛就是耶穌，召伊去天堂，佇遐佮主永遠帶，無閣相離。
先生佮眾兄弟姊妹聽伊的消息，賣免得奇怪講，「擔有實實的憑據，昨日救主治咱的中間。彼个gín若減毋是耶穌所疼的學生，現時咧享受久長的福氣。」

佇蘇格籣有一個gín若名叫雅各。伊的父母已經過往啦，可惜無朋友通照顧伊。
這个gín若愛入學讀冊受教示，但是無人通替伊出錢，所以袂得通去讀。伊常常咧煩惱這層事，到有一日伊家己想講，「今我無父母，亦無親戚啦，我欲去見阮的女王求伊幫贊我。」
伊按呢講是因為知彼个女王不止好心，亦𠢕憐憫體貼送鄉人。
所以這个gín若有行到女王所蹛的所在。佇王宮的門口有一名兵咧把守。伊看gín若欲入去就連鞭阻止，喝伊講，「你愛欲創甚麼代誌！毋通入去。」雅各應講，「我愛去見女王，請你予我入去。」
彼个兵干焦笑伊講，「緊猛去矣！你袂堪得見伊。」
雅各聽見按呢，就憂悶倒轉去；沿路行，沿路哮，家己咧拍算到遮是無路用啦。
拄拄咧欲停腳有一人對伊面前經過；看見雅各憂頭苦面就問伊講，「gín若啊，你因為甚麼代誌咧憂悶到按呢？」
雅各就將伊的代誌攏總共伊講。彼个人就安慰伊講，「今你通安心，毋免煩惱，我欲𤆬你到女王的面前。」
伊就應講，「m̄-kú佇門口有一名兵，伊毋予我入去。」
彼个人講，「你毋免掛慮，毋使驚，你著倚靠我，我穩當𤆬你到女王的面前。」講了就牽雅各的手，兩人相佮行到門口。彼揲兵丁攏毋敢阻擋伊，閣共𤆬伊的人行禮。
行有遐遠閣看見一名兵佇遐咧徛，雅各的心有閣餒志就講，「佇遐猶有兵丁，你拍算伊欲予咱入去猶毋？」伊講，「毋使驚，我共你講，著倚靠我，的確畫通入。」
今彼揲雅各想袂曉得，毋知這个人是巳tsuī；亦毋知好款待伊到按呢是為著甚麼緣故，所以就好膽來問。彼个人講，「我是女王的囝。」
雅各聽見這句話就連鞭知伊穩當會𤆬伊到女王的面前，所以無閣掛慮，反轉歡喜，予太子直直𤆬伊到女王的房。女王佮伊講話，亦不止好款待伊，到後來照雅各所意愛予伊入學讀冊，寫字，以及學習別物的教示。到大漢的時候就成器成做有大路用的人。
今咱大家將這个gín若的事通來想一項第一要緊的代誌，就是咱著倚靠咱的主耶穌親像雅各倚靠女王的囝一般樣。
咱的主耶穌是天頂上帝的囝；咱若倚靠伊，伊穩當引𤆬咱到上帝的面前；亦會予咱佇萬王的王的所在徛起到永遠。

某所在有一位先生咧行路。彼日當熱，人真僐，閣嘴乾；沿路行，沿路咧揣愛得著水通來止渴。
拄好到一間厝，就拍門欲討水，有一個婦人人出來開，問是甚麼代誌。伊就講，「某乜嬸啊！我真嘴乾，勞力你將淡薄水予我啉。」婦人人講，「好。」去舀的時先生罔咧看𪜶彼厝內；看見內面逐項物真驚人，無甚麼四序。佇遐亦有四五個gín若咧𨑨迌，所穿的衫破爛驚人到極，真歹看。伊的丈夫坐佇火爐邊咧食厚薰，真歹面腔。
婦人人捧一杯水予彼个先生啉；啉了就共伊說謝，越身欲去的時就吐氣細仔聲講，「幌啊！有一項寶貝佇𪜶內面，人閣毋知。」講了做伊去。婦人人就對伊的丈夫講，「你有聽無！伊講有寶貝佇咱內面，今毋知到底是甚麼意思。」丈夫共伊講，「啥事無欲問寶貝囥佇佗位！」應講，「伊做伊去啦，掠準我無聽著，總是若有寶貝佇這厝內，減驚揣袂著！咱的確著來揣。翁某咧想是金銀囥佇𪜶內面攏無想著是別物，所以婦人人早暗四界咧揣；揣到攏無心情通做工，無khuà煮，無khuà食，無洗無盪，致到家毋成家，囝毋成囝，那艱苦，心專專咧想彼个寶。伊的丈夫看伊到按呢就發性罵nē做伊出去，去酒樓，食酒，啉斟摃拍，通家悽慘落魄。日過日都是按呢，較tshē亦是無；但是伊決意愛揣到著。
到後來真餒志拍算講「今無彩我个工情出力到按呢。」彼揲伊拄peh上交椅，愛揣彼个架仔頂的物，看有寶貝佇遐猶無；無張持忽然跋落去；架仔佮物攏總交落佇土腳；家己受氣撒潑講，「今毋過揣啦。」就拾遐的物一項一項beh-koh排佇架仔頂。無拍算彼个寶貝拄拄佇遐！今寶貝是甚麼？就是一本聖冊啦！伊一下看著就知彼本是伊的老母活的時予伊，有寫伊的名佇內面，閣有寫這節聖經欲贊伊無袂記得。可惜彼个婦人人無對重老母所送的聖經，無要緊伊的話，致到不止冷淡，離開上帝真遠，到彼日看著彼本聖冊，心連鞭醒悟知罪；閣想著前猶未出嫁的時陣佇父母厝真看活閣平安。今仔日按呢的精差就是知踮父母兜的時全家真熱心，對重上帝的道理才有按呢。對彼个荒揣著彼本聖冊常常愛看，來講究，有受聖神感動，不止改換伊的品行，嶄然較溫柔來款待囝兒，致到伊的丈夫真楞ngia̍h，毋知是按怎樣，定定注神咧看伊的行踏，那看那看奇怪，姑不將問伊講，「某人你敢有揣著寶貝啦。」講「有啦，總是所揣的寶貝毋是照咱所拍算个就是上帝的聖經，真正比金比銀萬倍較好。我彼个荒跋落去的時看著一本冊，掀開來看才知彼个行路人所講就是指聖冊做寶貝佇咱內面，咱久毋知。今你我著相佮得著才著。」伊就勸伊的丈夫閣勉勵真久；到後來伊的心亦醒悟，兩人平平得著重頭生來信主。
對彼揲以後翁某和順，囝兒得父母疼痛，大家認份，一家齊齊整整，四序，大細享受安樂，相佮感謝主予𪜶揣著寶貝來得著大大福氣。
今勸咱大家著想，凡若甚麼人有聖冊佇厝內著知實在是寶貝，著對重來講究，因為救主有講，「著較勘隻的聖經。」約翰5：39。

三十年前佇倫敦城有一個查埔gín若名叫海裡。伊毋捌字，閣是真送鄉，所蹛的所在是真毋好。彼條街有號名賊路，因為佇遐有彼號匪類的歹人結黨。海哩的父母毋捌教示伊的囝，𪜶是𠢕食酒，歹嘴，無德行的人。海哩出在伊的所愛，無人約束伊，就佮遐的歹gín若嚾黨。
𪜶逐日四界去愛偷拿人的物。彼黨有一個頭人姓蘇，名為霖。彼个人是十分歹，沓沓招遐的較細漢的gín那共𪜶講，若無𠢕搶劫人的物伊欲拍𪜶到真忝。所以著去較鬧熱的所在當人欲坐火車椏缺的時陣，就咬人剪綹，或是錢，猶是錶仔的物。一黨攏是趁這號食。
有一个荒海哩欲倒轉去厝裡的時，佇路裡拄著一個同伴共伊叫問講，「你有聽消息猶無？蘇為霖已經予警察掠去啦。伊拄仔咧舂乓的時予伊掠著，今的確會共伊關監到兩年久啦。」海哩聽了就講，「今咱欲怎樣啊！欠一個頭人敢著收腳，毋通閣做賊啦。」
對彼揲海哩脫離為霖殘忍的手，自然一項較快活，但是伊的心朗袂平安，因為知前日所做是大毋對。
近佇賊路有一間的福音堂有人逐个荒咧講道理；海哩有入去聽；聽了心就受感激，因為先生咧講救主耶穌真疼世間的gín若替𪜶死，紲會救𪜶脫離逐項的歹，予𪜶變做清氣相的人。這个道理前海哩攏毋捌聽見，毋知影，到彼時得著反悔的心，來信耶穌，就攏無閣做賊。彼揲就去揣頭路，到路尾予生理人倩做gín若工，趁小可錢，掠做這个是好的頭路，因為毋免做賊來過日。伊日時不止出力做工，逐个荒去福音堂來學習道理；到後來伊真好膽干證救主救伊出歹的代誌；紲苦勸遐的前佮伊結黨的歹gín哪，共𪜶講著反悔濟來信耶穌。到海哩十二歲的時，有一日佮伊的小弟坐佇禮拜堂的砛墘咧食點心，忽然伊的小弟搝伊的衫講，「俺兄你有看見伊猶無？海哩一下看就知是蘇為霖出監，就驚一下，細仔聲講，「今向望伊無看見咱。」總是已經看見，倚海哩講，「你著佮我來去。」因為蘇為霖是真大漢，閣真惡，目睭大蕊咧相伊，海哩真驚，身軀義義掣，毋知為霖欲怎樣款待伊，就心內求耶穌來贊伊；才好膽共伊講，「我毋佮你去，做賊的代誌我已經放捒真久啦。」為霖真受氣共伊講，「你減有放捒媽？今毋免講，著閣來去做。」海哩應講，毋敢，我是的確服事上帝，信耶穌，毋愛閣做歹，因為耶穌已經救我。」為霖聽見這个話，益發受氣，行倚海哩共伊講，「你著連鞭佮我來去，若無我就欲拍你到真傷摔對砛簷落去，致到傷著尻脊。海哩哮一聲，小弟問伊講，「俺兄你傷著踏落一位咧艱苦？」海哩閣哀一下共伊講，「小停檢采會較好但是一陣腳無力，毋知是怎樣？」閣揲仔久伊想愛欲peh起來做工，知是著重傷，擘袂起，過路的人濟濟圍咧看伊，替伊吐氣，共伊可憐。有好心的人共伊扛到醫生館，向望會打揲得。醫生就驗看伊的身軀，知是無向望的代誌，因為尻脊骨已經折啦，gín哪袂活。館內的醫生佮顧病的人𠢕照顧伊，大家知伊是無偌久的人。佳哉伊本身真平安，攏無掛慮，知疼伊的救主佮伊佇咧。
有一日遐的結黨的賊仔一個來醫館切意愛看海哩，真憂悶咧流目屎，因為聽見海哩欲死。一下入房間，閣較大聲哮講，「海哩啊！海哩啊！你毋通死，你若死我欲怎樣啊，你幫贊我來捌耶穌，你若死我就真慘。」海哩雖然倒硩，心真平安，就安慰伊的同伴講。「毋通哭，我欲去耶穌遐享受福氣，你著想耶穌到別日你也會入榮光的所在。」佇彼醫館有真熱心信主的看顧婦有時捌吟詩予伊聽，海哩真歡喜，滿心平安。有一日伊問海哩講，「你予蘇為霖害到按呢，有甘願赦免伊猶無。」講，「真甘願，歡喜赦免伊，著叫伊來。」彼暝海哩真臨危若傷重，到天欲光就予主耶穌召伊入天城，享受永遠的福氣。
今試想一個gín若減毋是為著主耶穌的道理來失落性命媽？

佇十外年前中國有拄著真亂个事，皇后出詔著趕外國人出𪜶的境內，紲窘逐信主的人。濟罪人趁皇后的詔去做義和團匪。有一個信徒名phàng猶，閃避歹人的手去篾。匪類去掠phàng猶，掠無，就掠𪜶小弟叫伊著共𪜶講𪜶兄篾佇甚麼所在；若無講欲刣伊。phàng仔知這个事情，毋愛連累別人，就家己出來。𪜶小弟無拜上帝，所以得著敨放，總是phàng仔受掠。土匪問伊是信主的人仔毋是，phàng仔攏無驚，好膽認歹人看伊到才決斷，就開土空真深，共phàng仔活埋，將土勻勻仔坉落去。濟罪人佇遐咧看這个代誌，phàng仔攏無驚，反轉直直講道理予看的人聽。土匪咧坉土的時定定問伊有甘願背教猶無；但是猶原不止決斷的心。土已經滇到伊的嘴閣問伊，算是路尾恁做，我一世人無毋認我的救主。」土匪大受氣，連鞭用土坉到滇，用腳蹔。按呢phàng猶的靈魂已經到主的面前，顯明伊疼主甘願胚命。

西國有一個讀冊人生兩個囝，一個查埔，一個查某。查某大查埔兩歲；大姊小弟有十分的相疼，父母看見歡喜，無拍算查某囝七歲就死。彼時查埔个只有五歲，查某的既然死，父母不止傷心；彼个查埔个無看見伊的大姊亦是一樣的憂悶。
後來照規矩來埋葬出山；有一日讀冊人𤆬彼个查埔囝去山裡栽花種樹；到墓裡彼个小弟無看見伊的大姊，四界咧揣，老父就共伊講，「囝啊！欲見你的姊妹，見袂著啦。」查埔gín若聽見這話出聲大哭，想伊的大姊已經失落。
伊的父就共伊安慰，「你的大姊毋是失落，是beh-koh活，會閣相見，現在不過代先上去天堂若定。」查埔gín若聽見beh-koh活閣相見的話，心內大疑袂曉得彼个話，捷捷閣問。伊的老父一時亦袂連鞭共伊講明。
到對墓裡倒轉來對路邊經過一個淺水潭，四圍攏有頷的樹林，有長的竹。水中央有蘆竹仔佮遐的草仔水蛙仔。彼時是六月天，各樣蟲豸，鳥隻，活物，飛來飛去不止好景緻。
讀冊人就叫查埔囝來做堆坐佇水潭邊，重頭共伊講起閣活个情理，就將目睭前所看的物借來做譬喻，才講，有一日潭裡一隻小蟲，後來出水就變做田蠳，彼號蟲當彼揲未變的時佮遐的同類的蟲佇水中央土糜裡，四界咧趖吮揣食，無閒到袂顧得。
這號蟲生成佇水的中央自在咧行遊，獨獨會曉掠水做伊的天，卻毋知水的頂面iáu-kú有極大的世間。
潭裡閣有一項的活物，號做水蛙，有時去佇岸頂，有時入水中，時常出出入入。忽然間小蟲對遐的蟲伴講，「彼个水蛙有時來，咱才的看見；有時去，咱才个就看袂著，到底水蛙是對貼落去？」
遐的蟲應講，「伊佮咱無干涉，咱不過逐个揣食。」
小蟲閣講，「我的確愛明白知這號事，因為我佮恁佇水中央攏看見水蛙，若欲去揣伊，忽然又無看見，親像水蛙無踮佇水裡；毋知水面頂iáu-kú有別个世界猶無。」
遐的蟲伴就責備小蟲，笑伊家己惹出煩惱，講，「咱不過安然，享受現在的世界就足額啦，啥事去管外面別个世界？」小蟲聽這話停一時仔久毋敢閣做聲，家己去揣食，沿路行沿路心內照舊帶疑咧想水蛙到底是貼落去。閣問別个蟲，亦袂曉共伊講。無偌久一尾魚仔佮一尾鱔魚過來行遊，聽見小蟲咧問答，亦袂曉得。偶然有一陣水蛙跳入水內。遐的蟲看見又驚，又歡喜，差細隻蟲走去探聽水蛙，向望會得著明白。
小蟲就恭恭敬敬，走近水蛙的面前，謙卑細聲來問講，「請你共我講，水潭外面猶有別个世界猶無？」
水蛙聽見，別个世對貼落來？」小蟲就應講，「阮這个世界以外，毋知猶有別个世界猶無。」
水蛙因為小蟲稱水裡做世界十分的奇怪，就冷笑共伊講，「這不過是小可有水潭，毋通講是世界。」
小蟲溫柔閣講，「阮一世人佇水裡，照阮咧看這个潭就是大的世界啦。」
水蛙講，「外面亦有乾地，亦有空氣，亦有逐種的活物，濟濟榮光。」
小蟲搖頭袂曉得；佇後面的水蛙共伊講，「設使你欲去看也通來去，你坐踮我肩頭頂，我就𤆬你來去看。」
小蟲輕快，趖佇水蛙的尻脊心坐到自在。水蛙對水裡漸漸跳上kuâinn，對蘆竹仔內走到岸邊，拄拄咧欲離水水蛙教小蟲著扞去牢，細膩一下跳，就到乾地的岸，共伊講，「到啦，到啦。」越頭一下看，揣無小蟲，因為小蟲一下離水，頭暈目暗，連鞭攏毋知人，忽然跋落水裡差不多到死。後來精神吐氣講，「我苦啊！一下出水外的世界就咧欲死；我錯誤聽水蛙的話險險放捒性命，因為想著水蛙無影出水，不過是騙我去受苦，做伊走去。」
小蟲沿路揣食拄著遐的蟲伴就將攏總的事情詳細共伊講。
遐的蟲伴問小蟲講，「你看水蛙貼落去？」
小蟲拍算水外無別个世界，就講，「我想水蛙大概猶佇水中。」到明仔日水蛙閣跳入水。拄好離小蟲無偌遠，小蟲看見就大驚，講，「你又來啦，你昨昏騙我，害我險死，到底你無出水外。」
水蛙講，「我老實共你講，昨昏我一定有出去，我佇岸邊等候你真久，因為我無看見你，佇蘆竹仔裡跳來跳去咧揣；揣到後來看見一項奇事，我共你講，想你若聽見亦是掠做奇怪。」
小蟲楞ngia̍h問，「看甚麼事。」水蛙講，「我咧揣你的時佇水頂蘆竹仔的中央，看見一個佮你𫝛類的小蟲佇近蘆竹仔的邊走出來，拄仔咧離水忽然尻脊這裂做兩邊，對殼內走出一個好看的活物，揲仔久就會飛，伊的款式榮光燦爛，佇日頭中央照光真正是媠予人愛看。這个物佇水頂面名做田蠳，我起頭也掠做奇怪，注目詳細看，看伊有四翅不止活動，佇水面四界咧飛咧舞，我忽然想著你，刁持落水來共你報好消息，看起來你到路尾彼揲，時若到也的確是親像按呢欲去水外的世界。」
小蟲聽見大奇怪。水蛙講，「實在真奇。」總是小蟲也有疑心，閣再問水蛙講，「這事是真猶無？」水蛙應講，「真可惜你起疑心佮我無干涉，不過你若信就受安慰，若毋信就失望。」
後來無偌久小蟲拄著破病，身軀厭懶對蘆竹根的邊走上水去；黏-邊翻頭想著水蛙的話知是奧妙的事，死了欲變看是真猶是假。彼時遐的各蟲伴攏齊來看伊，小蟲提起水蛙的話就講，「我今真正有向望，所以心內看活安然反轉毋驚死。」
蟲伴講，「但是按呢你敢是欲出水啦，願你照水蛙所講的話倒轉來共阮講。」就彼揲綴後跟隨伊，大家欲看小蟲按怎樣變，無拍算小蟲一下到水面離水做伊去。
蟲伴就看袂著，因為水內的蟲袂看水外的物。大家傷心倒去，同聲咧吐氣講，「小蟲毋知貼落去，一直向望伊回來報信才會明白。」等候真久攏無消息，有的講，「小蟲是袂記得；」有的講，「小蟲真正是死；有的講，「小蟲慢慢敢會閣活倒轉來。」到後來時候一下到，𪜶一個一個攏𫝛一般樣佇蘆竹仔上水去，親像水蛙所講的話；獨獨猶佇水中央的蟲猶原咧講，「離開水面不過是死；」有的講，「到尾無失望，阮欲向望閣活。」有个咧冷笑，有的講，「不過是代先上水面，卻毋是死。」議論亂亂無平。
論到信水蛙代先離水彼个小蟲，彼時對殼內出來，十分的得意，知kioh真正有榮光的世界，才信水蛙的話有影，毋是騙人。時時刻刻毋敢袂記得水內的蟲伴，常常想欲報恩的消息，可惜袂會閣再入水，干焦飛來飛去踮岸邊等候，明明知水內的蟲時陣若到的確欲出水裡，到時果然逐个攏起來，大家同飛同行遊十分看活。
讀冊人講到這裡吐氣一聲，對查埔囝講，「可惜啊！可惜啊！現在水內的蟲袂會齊知水面的平安快樂燦爛榮光，只有會將水蛙的話信心向望。咱的人也是按呢，現時想賣出怎樣的榮光。你的大姊不過親像小蟲代先去並無失落。
聖經撒母耳記下卷12章23節大衛王講，「今囝已經死，我禁食啥事，減會予伊的靈魂倒轉媽？我咧欲歸囝的所在，囝未會閣就近我。」照按呢講，代先升天的並毋是失落性命，人咧憂愁有甚麼利益啦！

有一個查某gín若名叫仁愛。彼个gín若八歲；有破病真久，賣會起來。有一日伊的老母捧湯欲來予伊食。
仁愛攏無越頭，就講，「我毋愛食。」伊的老母所捧的湯就下佇桌頂，真掛慮，就俯落去看伊問講，「細囝你有咧哮猶無？你咧煩惱甚麼代誌？著共我講。」
仁愛閣流目屎，講，「我聽見母仔共馬利亞講，今我袂好啦，但是我真驚死。」伊的老母抱伊的頭殼講，「毋免驚，醫生質揲講有較好，後來會漸漸好。」
仁愛聽見老母所講的話，鬱卒的面連鞭變做歡喜光光的面，就食老母所捧的湯。食了伊的老母講，「我毋愛你驚彼个時的代誌到按呢，今你會好，著來相佮談論一個代誌。」
仁愛掣一下，後來講，「死真正予人通驚，死後有靈魂，無身軀，我袂認得家己。」
伊的老母講，「耶穌會認得你。」仁愛，就應講，「有影，但是我毋知彼个所在是甚麼款式。人佇遐親像神；神是予人通驚。」伊的老母微微笑講，「咱雖罔毋知彼个所在甚麼款式，但是的確知天頂是好所在，因為聖經有明明記載。我愛共你講，設使你的老父有買新厝，咱咧欲搬去。但是因為伊愛護你奇怪，伊無講厝佇佗落，也無講厝的內面是甚麼款。但是伊講彼間比這間是不止較媠，你有愛欲搬去彼間新厝仔毋愛？」
仁愛應講，「的確欲。」
伊的老母講，「死的時是親像搬去新厝一樣。咱死就是搬去天父的厝。」仁愛講，「今我會曉得啦！論這个死的代誌，今無閣予我驚到按呢。」

慈母苦母我的心路歷程
台北南門基督長老教會劉玉鶯姐妹之見證
劉玉鶯作
郭李富美羅馬字整理及漢譯

1。感謝上帝疼即大，
賞賜老母來生我，
飼我成我養我大，
伊在世間傷拖磨。
攏是為子無奈何，
伊的恩情真正大，
伊在世間無快活，
今伊息了的拖磨
2。伊的恩情較高山，
我的目屎像嚏汗，
今欲報答無機會，
祇有用心寫問題。
思念老母伊一個，
今在天庭的祖家，
我亦欣羨的祖家，
向望無久會歸家。
3。慶祝母親五月初，
看着別人插紅花，
𪜶是好命的關係，
是我歹命的問題。
有人食甲八十外，
猶有老母通好娶，
予我心肝亂糟糟，
頷頸那滇若欲哮。

1。我佇世間上歹命，
三年腳手攏真疼。
感謝上帝共我疼，
予我腳手無閣疼。
（和）今着為主打拚，
今着為主打拚，
今着為主打拚，
今着為主來打拚。
2。疼甲三頓袂攑箸，
感謝上帝共我醫，
醫好我手會攑箸，
閣亦予我會寫字。
3。我腳三年真艱苦
感謝上帝的看顧，
醫好我腳會行路，
予我愈行愈大步。
4。予我所行無錯誤，
求主指示我的路，
𤆬我頭前的路途，
予我行平坦的路。
5。予我信仰愈堅固，
無受魔鬼的迷路，
日日綴主的腳步，
主會安排與保護。
6。敢採魔鬼入厝內，
助我好膽與刣，
魔鬼親像吼的獅，
時常設計欲陷害。
7。求主助我的口才，
毋驚魔鬼偌厲害，
求祢教示我祈禱，
使我祈禱會得成。
8。使我心靈會勇健，
為主做工來打拚，
我所愛做的工程，
我欲報答主的疼。

我是一個青盲人。我佇四歲的時目睭就青盲。彼時我啼哭，喉叫，離開了白日，光明，形形勢勢，有無窮希望的世界，來做烏暗的，「暝時的國」的國民。這項事是好呢，猶是歹呢？我卻毋知。我只知暝時是接續硩，閣也往往欲定定是暝時，到我的性命絕滅才煞。但是，我欲咒詛伊媽？無，的確毋！從前出名的青盲著作家Hawks（福克斯）先生佇伊所做的冊叫做「咧hitteng咧」內面講：「中晝的日頭將世界佮世界的一切奇異指示我；m̄-kú暝時卻是將宇宙，無數的星，無制限的空間，全生活的擴大佮奇異指示我。日時指示予我的，不過是「人的世界」，暝時指示予我的，卻是「神的宇宙」。暝時雖罔帶寡痛苦予我，暝時有時亦帶悲慘淒切予我；m̄-kú暝時，我會聽見真濟的星相佮咧唱歌，佇暝時我又通咧學了解自然，對自然的中間來發見自然的神。」
捌講過這款的話。伊細漢的時鋸去一腳；到15歲的時又青盲；但是後來伊有著真濟關係佇動物生活的著作，到尾成做美國一個自然科學家。現在我也會按呢講猶未呢？我若會佮𫝛款，蹛佇大樹林內安適閣媠的厝，有真濟的家屬圍纍硩，彼我就檢采通講同樣的話。m̄-kú，我雖望渴慕自然的佳景，我卻常常佇（莫斯科，俄國的京城），London，（倫敦），（東京，日本的京城）遐染大都市的繁華中咧生活。佇㧒个大都市繁華喧嚷的中間，暝時並袂予我聽見真濟星辰唱歌；暝時亦袂指導我理解自然，閣對自然中理解自然的神。暝指示我的是幾件別項的代誌，總是我現今毋講才个；我所欲講的，是佇學堂的時，𪜶所教示我遐个的事。
我佇九歲的時，𪜶送我到的盲童學校內去讀冊。彼間學堂彷彿若佮世界隔斷的ni̍h！學生連閒的時亦毋准出去外面，甚至父母的厝亦毋准𪜶去。阮通日予先生看管，一刻也不得放鬆。
有一擺先生教阮，講地球面積是真大的，所以人類雖望遮爾濟，猶攏話通揣一塊地，佇地面上生活我的朋友Lapin（拉賓，一個11歲的查埔囡仔，就問講，「若欲是地球面積真大，阮老父怎樣𡢃連一庀仔田亦袂得著，著去租（o綠父伯爵）的田？」對按呢先生因為Lapin所問的是「戇問」就將伊大大責罰。因為佇阮學內，阮對先生是只准問彼號「識問」的。
停無偌久，先生問Lapin講，「你拄才所問是，你擔家己有明白猶無？」起頭Lapin猶未明白，先生就叫伊徛咧，聽候伊到明白伊所問的是戇問才通坐。過半點鐘，Lapin才算有明白，所以先生才算講准伊坐。落課後，我問Lapin看伊所問的戇處佇佗落。伊應講毋知。我就閣問，「你拄才無講你已經明白媽？」Lapin應講，「我所明白的是：為著發問來受罰，來徛，這正是愚蠢的事落！」
先生閣共阮講，人類分真濟種族，親像：白種，黃種，紅種，烏種，等等。第一進步，第一文明的是白種；第一野蠻的是烏種佮紅種。對按呢Lapin閣徛起來問講，「咱所以稱做第一進步第一文明的種族是干焦為著咱有白的皮膚仔毋是？」閣有一個別個囡仔亦徛起來問講，「佇熱天時，有真濟人予日晒到烏趖趖，𪜶減毋是攏變做野蠻媽？」先生講𪜶兩人的問攏是戇問，就罰Lapin佮彼个囡仔著起來徛，到𪜶明白𪜶家己的戇才煞。

佇阮學堂的身邊是。（伯樂府。）的厝。是俄國第一大的茶葉公司的經理，彼間公司是專對中國採辦大宗的茶葉的。有一擺中國出名外交家李鴻章，來到，就佇伊的家內款待伊。李鴻章聽見阮的學堂是近佇。的厝，伊就想欲來參觀。伊穿中國衫，後面拖一葩架仔尾來到阮學內。伊非常和氣，准阮去摸伊的衣裳佮架仔。阮因為知李鴻章將是「黃種」，所以搝伊的手，捏到絚絚，細膩雞摸，想欲揣出黃種人佮白種人的手有甚麼<啊href=「http：//iug。
閣幾分前鐘，我就問先生講，「李鴻章是正黃種的媽？」先生應講是。我就閣問講，「m̄-kú黃種的手佮白種的手到底有甚麼分別，我攏揣賣出，彼是怎樣呢！」Lapin也參插起來講：「李鴻章若欲是屬佇黃種，伊一定著比咱咱野蠻得濟。m̄-kú照我看，伊若親像第一無也比咱的Mi̍hain（米海因）較和異寡！」（Mi̍hain是阮學堂內校役，阮真痛恨這个人。）
阮拄仔咧談話的時，佮李鴻章同來的彼个翻譯員，對伊講幾若句話。李鴻章就哈哈笑。伊出去了後，我佮Lapin因為對佇貴人失禮，就受嚴厲的責罰。𪜶毋准阮食物，直到阮有明白阮的失禮才煞。一直到彼下昏，阮才明白，才有通佮別個囡仔做堆食飯。佇食下昏的時，我佮Lapin細聲咧偷講：我已經有摸過李鴻章的手啦，伊的手都那比咱彼位白種校長的手較滑澤猶濟咧。Lapin亦細聲講：我想，李鴻章毋但比咱的Mi̍hain較和善，就比咱的白種的先生嘛嶄然較文明。彼時先生亦佇飯廳食飯，就立刻命令我佮Lapin徛起來，吩咐阮講，「緊緊來遮，將恁所咧講的細聲話，當眾人的面前，老老實實講出來！」可惜啊！阮彼時，講白賊的本領學猶未來，匆促的中間嘛都也做賣出，對按呢就不得不義義顫，將拄才所講的話，一五一十攏講攏出來。先生聽了自然大受氣。伊叫阮著跪佇冷冰冰的土腳；閣講，若毋是到阮完全明白阮的過失的時，毋准阮徛起來。一直到半暝後，連飯都無食，阮才算有明白阮家己的過失。阮將中國人的奇形怪狀攏記得起來，才的都是先生平日所教阮的，阮今攏提來加佇李鴻章的身上。阮就開始相佮講，「李鴻章的確不及咱先生遐文明，不及咱先生遐智慧，因為伊穿真奇怪的裙，伊拖一葩真好笑的架仔尾；佇伊細漢的時，伊就將伊的兩腳縛佇真細的柴鞋內，縛到絚篤篤，欲予伊變細腳」。
阮的同班又嚷講：「無啦，只有中國的查某囡仔才有！」Lapin攏毋降𪜶的說，做伊閣講，「彼減毋是一樣媽？若欲李鴻章是查某的，伊亦免不了著按呢做。」
敆阮同班的一個女學生就嚷講，「我想查某囡仔無論啥人都毋願縛腳囉；這攏是父母強強共伊縛的。」Lapin猶毋服伊，應講，「若查某囡仔家己做父母，𪜶亦是欲如法炮製。」對按呢大家攏笑起來，阮就續接來敘述李鴻章野蠻的證據。
先生常常共阮講：「中國人是東方的猶太人，李鴻章當然亦是東方的猶太人了。伊只有知計謀家己的利益；伊疼金錢比世界一切的物都較疼；伊為著錢連啥人啥物都賣迵迵落.」
談到遮，Lapin閣較津津有味。伊講：「從前猶太人為著三十箍銀，將基督去賣；彼个東方的猶太人李鴻章為著三十個銅鐳，設使若無人肯出較kuâinn的價錢的時，亦不見得袂將基督去賣。」對按呢大家又大笑起來。阮自然若有興致，就接落去講。「李鴻章愛佇大廷公眾的中間執行慘刑，猶是處決罪犯；伊有真濟個查某囝；伊只有疼伊的囝，對佇伊的查某囝就較隨便。伊的囝出世的時受人的慶賀，獨獨但是生查某囝伊就毋交hìn；伊騎人行路；伊喝茶無摻糖；伊早起時食烏貓，日晝頓食狗佮蟲，下昏頓是食老鼠過蜜過逼的，伊若掠著蟑螂仔蝨母，就下佇嘴內哺，欲予伊死.」
「好啦！好啦！」先生𪜶就按呢講。這時有幾個拄仔咧啉湯，攏霧霧出來。對按呢先生就赦免阮，准阮去食下昏。飯廳內的大眾攏大笑大樂，只有阮悶悶坐硩，目屎咧流，滴佇阮的菜湯，這个湯阮連試都無想欲試。
「現在已經赦免恁啦，恁為啥事猶咧哭？」先生按呢來問阮幾若擺，阮卻連一句亦無應。先生看阮連一點仔亦無食，就走來問我講，「恁有啥事？怎樣直咧哭，毋食寡物？」Lapin應講，「阮現今家己責罰，家己想毋食，因為阮對佇彼个黃種的李鴻章實在太惡毒，太野蠻。」先生聽了一句亦無講。
彼暗，阮佇夢中閣看見彼个李鴻章，伊縖奇怪的裙，拖一葩好笑的架仔尾，獨獨伊是真正和善，伊的手是真正滑澤。

先生教阮講，「見若國家攏著有人君來管理伊；國家若無人君猶是管理的人，就欲親像學內無監學，決斷袂得進步。」阮聽了險仔笑出來；因為阮佇學堂內第一快樂的時就是監學先生破病的時。佇彼時阮通自由取樂，見若有趣味的，無論啥物阮都thangthit迌，無論啥話阮都通相佮講。先生看見阮聽伊咧講的時，逐-个欲笑仔毋成笑，就受氣講「我講的，攏無啥好笑，恁咧笑乜代？佇這號無啥通笑的事來笑，通夠額證明恁的愚戇。」阮即時攏靜靜。
先生就續接又落去講。「現在干焦舉俄國起來講，咱有一位皇帝，伊頭戴寶貴的冕旒，身穿寶貴的衣裳，伊坐佇寶座中，手裡攑一支玉笏.」
Lapin糋出來問講，「若皇帝頭殼無戴冕旒，身軀無穿皇帝衫，手裡無攑玉笏，咱會認得伊講是皇帝袂？」質問又是「戇問」，Lapin又著罰起來徛。Lapin毋服，辯論講，「先生，m̄-kú阮都是青盲的，阮袂看見皇帝的冕旒，也袂看見皇帝的玉笏，阮欲thái會認得佗一個是皇帝仔毋是？」質問猶較戇，Lapin罰徛續袂煞得，著去罰咧跪。
先生又閣續接講，「咱國除皇帝以外猶有貴族。咱對佇貴族應該尊敬，應該服從，因為𪜶是貴族階級，咱不過是貧賤的百姓若若-定。」
這陣Lapin嘛跪咧，佇阮班中，無人通起來閣問，只有一個同班的查某囝仔，忽然想起這項事，就問講，「（蘭科輔，是阮學堂內一個貴族出身的青盲囡仔）都也是對男爵門第出身，伊也著受特別個尊敬媽？」質問又是，伊也著罰徛。
先生又閣續接講，「親像佇咱學堂內，有Lapin彼號囡仔，常常欲佮先生濫糝來，佮先生做對頭，佇國家也有真濟歹人，時常揣機會去佮政府反對，予政府為難。這款的歹人，是叫做，『社會黨，政府黨.咱對這款的人著小心持防，閣著大大痛恨厭賤𪜶才對。」
m̄-kú佇阮中間無一人驚Lapin，亦無一人痛恨厭賤Lapin的；阮是紲攏總疼Lapin，疼伊比甚麼都較疼。我想若欲是國家的歹人親像阮學內只款的歹人遮爾好，火！照我看來，真毋-通驚囉。
這課上過了，閣無偌久，有一個親王名（啊剺山代bì之，是俄國皇帝Nicholas伊的叔）忽然想欲來參觀阮學內。這時陣伊是硩做的總督。（總督是俄國第一有權的地方官，通俄國只有兩個總督，一個踮佇（彼得格勒），一個蹛佇，掌有軍，民行政的大權。）佇一禮拜前，先生𪜶就起手預備一切，將學舎佮學生重新布置，咧伺候職位貴客欲來。閣因為持防無政府黨猶是革命黨會來刺客，所以佇學內的埕，花園，以及四周圍的街路，警察，兵隊踮到欲滿。
到彼一日，所有的事攏妥當，阮只有聽候鐘聲一下霆，就欲一齊排隊去迎接。獨獨離開約定的時猶十分鐘，阮忽然聽見鐘聲大霆。我拍算這敢是拍鐘的人咧欲佮伊大巴結，所以並無趕緊，勻勻仔是，延遷差不多十分才離開我的房間欲去聽。我拄仔咧行的時忽然有一個毋相捌的人共我圍咧，問講，「你欲去佗落？」
我應講，「我欲到大廳去迎接皇帝叔。」
伊就閣問食飽猶未？我共伊講我食啦。伊又問日晝頓伙食好無好？我就講，
「若日晝頓無好，你敢是欲創寡較好的予阮食？」
彼个毋相捌的人講，「自然，彼有啥毋通！」
我講，「按呢，請你每日予阮一頓日晝頓佮下昏頓，因為阮日晝，下昏只兩頓的伙食攏真無好。」
彼个毋相捌的人笑講，「你雖罔袂看見，iáu-kú你有疼別人無？」
我講「彼是自然，我未捌看見我的朋友，iáu-kú我真疼𪜶。」
「你有疼我無？」彼个人問講。
我應伊講，「我毋捌你，就若捌你我也毋疼你。現今我無閒通佮你加講零星話，因為皇帝叔無久欲來啦。」
我講了，就趕緊走到大聽。後來有人共我講，當我佮彼个人講話的時，先生的面一陣青，一陣紅，一陣烏，驚到差不多袂振動。原來佮我講話的彼个毋相捌的人，都就是親王本身；當伊咧佮我講話的時，伊搖手，阻止其餘的人，毋准插嘴，所以我竟然紲毋知。到親王去了，我就受關佇一間特別个房。𪜶議論欲趕我出學。
先生嚴嚴責備我講，「你好大膽敢佇親王的面前講彼號無禮的話？」我講，「我都無拍算伊是親王。」先生講，「hânn？你無拍算？伊穿尊貴的衣服，掛華麗的徽章，這是俄國無第二人有的；就講你無看見，伊遐ni̍h尊貴，遐ni̍h莊嚴你嘛著鼻出來才著。伊身邊徛兩個Chekesa（節克沙，是高克沙地方的一種民族，出名盡忠佮勇敢，俄國皇宮貴人真濟招這號人做𪜶的護兵）。伊身後有真濟的將領副官圍纍硩，就講你無看見，你鼻嘛著去鼻出來。」
我講，「火賣！火賣！我正實鼻袂出來。我只有掠彼个人做一個派來咱學內徛班的警察。因為伊是遐染冷酷無情。」
但是到尾先生赦免我，因為我閣無偌久就明白我家己是罪大惡極；只有我的朋友Lapin講，就若彼个親王頭戴寶貴的冕旒，手攑玉笏，前面排滿（彼德堡）的禁衛軍，嘛無人會想伊講是一個親王，不過是掠伊做一個兇悍無禮的兵丁若定。

頂面我已經講，阮的學堂是若佮全世界隔斷的。總是照例，每兩禮拜一擺，先生佮校役𤆬阮到外面公立的洗身軀間去洗身軀。捌一擺，阮去的時，佇路裡，我佮Lapin行較慢，就留佇路尾，佮𪜶規隊離開有二三十尺。校役只有看前面喜幾個，毋知放阮佇後面。我佮Lapin拄仔對街頂行過去的時陣，忽然有一個人問阮講，「乖囡仔，恁知𪜶欲𤆬恁去佗去媽？」阮就停腳，遛帽，對彼个毋相捌的人恭恭敬敬行一個禮，溫純應伊講，「先生，阮知，阮先生是欲𤆬阮去洗身軀間。」
彼个毋相捌的人khi̍h8 khi̍h8笑講，「欲去乜代？洗身軀呢？」阮應講，「是，先生，阮欲去坐坐身軀。先生講，身軀若過兩禮拜，就無清氣，著去洗。」
彼人就閣問講，「恁先生有共恁講恁的精神若過了幾禮拜就無清氣無？阮講，「這，先生猶未教阮」。伊khi̍h8 khi̍h8笑就閣問講，「人是真快沐垃儳，一分鐘就垃儳噢，恁知頷知？」阮應講，「有影都著，佇烏陰天落雨天的時，阮私下走到花園內連鞭嘛沐著垃儳啦；阮攑濟手，行一步，嘛攏沐著土糜，m̄-kú親像這號的時，先生都無𤆬阮去洗身軀間，不過刑罰阮，責備阮na定。」
彼个毋相捌的人聽見這句話，就講，「現在，到處都是烏陰落雨天，咱只有額濟手，行一步，連鞭嘛拍垃儳啦。m̄-kú咱的先生都無𤆬咱去洗身軀，只有刑罰咱，責備咱na定。」
這揲是八月尾，天氣真清彩，又真乾離，大約已經三禮拜無落雨啦，所以彼个人所講的話，阮聽了攏袂明。這時已經有真濟人圍纍來，𪜶看見阮有憢疑的面色，嘴仔半開半合咧想欲講，攏笑到欲歪腰。同時有一個先生佮一個校役，狠蓋蓋走來，到阮的身邊，對阮的嘴phué大力搧幾若下，大生氣講，｢恁這號，著正實號恁大刑罰節才著！幾擺共恁講毋通佮遐个乞食講話！恁今紲蹛只大街頂出手！來，來，恁啥事遛帽蹛只才驚人，遮垃圾的臭人的面前？扯！恁這號不可救藥鞋仔鬼｣！伊那講那佮校役對阮的耳仔直錢，錢阮到遐个規隊的學生彼位。
到洗身軀間，先生拖阮到另外一間房，伊手裡攑一支尺，講伊欲大大教示阮一睏，因為阮拍歹學堂的名聲。伊講，「的百姓若聽見尊貴的盲童學校的學生佮街頂的乞食講話，𪜶毋知欲講啥話咧？」𪜶若想起學堂的教員甲遮的乞食，毋知欲怎樣？我一生透底毋捌甲遮个乞食交插著，𪜶指甲非常長，非常留常，𪜶穿這領又烏，又臭的破布，頭毛支舞祈求，對頂到下，滿身都是蝨母，生到烏khâm-khâm，袂講得伊的濟.」
伊將彼支尺攑到kuâinn kuâinn kuâinn，對阮的尻脊骿盡力伊落去。第一下是我，第二下著Lapin，第三下又是我。我彼時無穿衫，予伊拍了，毋敢呻，毋敢叫，不過嘴齒根咬絚，據伊拂。Lapin坐予伊拍，嘛叫講，「先生仔，阮都毋知阮佮伊講話的人是一個遐染通驚的乞食啦！」
先生講，｢hânn？無你掠伊是巳-tsuī？｣Lapin細仔聲應講，｢我掠做伊是親王.」我嘛順續接落去講，「阮拍算伊是胸前吊華麗的勳章，這款的勳章佇俄國除伊以外無人會有的.」
一種真奇怪喉叫的聲，對先生的嚨喉底kiàng出來。阮聽伊這號聲，也若疑問，也若楞ngia̍h，也若驚惶。尺對伊的手裡交落落來，倒佇土腳。阮看出，佇只一霎仔久的時，先生忽然間佇伊的生活的頭一擺，也通講是尾一擺，看見烏暗的｢暝的國｣佮｢暝的國｣中的親王。這个親王對頭殼頂到腳尺底滿滿都是烏khâm-khâm的蝨母，獨獨伊的胸前有貴華麗的勳章。這號勳章，佇俄國除了伊，是無人有的。
對洗身軀間出來倒來到學內，阮已經便便聽候嚴重的責罰，但是先生都攏無閣講甚麼。我拍算這敢是因為先生毋敢將這个事報告予校長知的緣故。因為教員遮爾無留神，放學生去佮乞食講話，若予校長知，總袂免得著予校長碰釘。
現在我閣講幾句話來結束這篇文。咱對隻的看來，｢暝｣所教咱的事，頭一件就是，懷疑，懷疑佇一切的事佮一切的人。伊教咱毋通相信咱先生的話；伊也教咱毋通聽信一切掌權的的號令。甚物事我都毋信，一切掌權的我都懷疑。我對箸，｢神的好｣佮｢魔的歹｣也平平憢疑；對佇一切的政府，佮信靠政府的一切社會我也毋信。獨獨別個青盲人，｢暝｣教𪜶將一切掠做真理，教𪜶逐个家己守本份。佇我的朋友的中間，有大半的人，𪜶攏聽先生的話，攏服從掌權的人的命令，未捌有懷疑的事。這類的人，𪜶佇社會的中間，早早就得著相當的位置。有的做教員，有的做樂師，有的做工人；𪜶攏娶某生囝，安穩硩過𪜶的幸福的生活。只有我，一無所得，到今猶是東西南北四界咧漂流。到到遮，毋信遮；到到遐，毋信遐。巳tsuī敢講我將來到受咒詛的日，賣會徛佇大街的暗角硩做｢暝的國｣的親王呢？巳tsuī會講我將來袂伸手對過路的人求乞呢.？
是俄國出名的詩人佮童話的做家。伊佇船年對日本來中國，蹛佇北京，到今年熱天才去。人稱伊做｢有囝仔的心的詩人｣。伊所咧大喉叫佇人間的是「無所不愛，但是袂得所愛的悲哀。」這篇是伊家己寫的傳，佇中國的時為著上海民國日報來寫的。胡汝之先生替伊翻譯做中文，後來魯迅教授編輯伊的做品做一本冊，名叫，｢愛羅仙科童話集｣有用這篇做頭一篇。
11月22日，1923 S。K。B。

德國前有一個皇帝，真愛相刣，一生常常佇戰場裡，罕得佇皇宮裡。伊的對敵常常佮伊抵硈，無予伊一時仔歇睏。一個予伊圍困了，別個就閣侵入伊的境界。所以年過年，無論冬天，無論熱天，伊著做頭𤆬伊的軍兵，佮𪜶受寒，熱，枵餓，嘴乾的艱苦。
有一擺這个皇帝出兵的時，經過伊的國內的一省。遐有一間真有錢的修道院，內面有真濟和尚。佇彼時皇帝欱修道院常常有相爭，因為修道院毋肯納稅。就是對按呢，皇帝佮和尚攏袂通結交做好的朋友。今伊拄仔真厭倦，遍身流汗，攏是土粉，騎馬對遮過的時陣，忽然看見修道院的方丈，方丈是和尚的頭人，坐踮佇蔭影的所在咧秋凊。
今皇帝常常有聽見人講，這个方丈是一個肥閣笨的人；伊的講究食是比講究道學較深。皇帝想了心內真不平：怎樣伊著枵餓閣嘴乾咧受苦；才个和尚卻做𪜶咧作樂。伊心內就講：「我有你法。我著辦寡代誌予你做。」按呢伊就直直騎馬入花園內，用看輕的聲共方丈請安。
方丈一下看見皇帝！就真好禮鞠躬，請伊入去花園內坐。皇帝共伊多謝講：「我只有幾句話欲共你講若定。我拄仔看見你坐踮佇樹下，予我想講你的確真僫過日。拍算若創寡工予你做，你的確會歡喜承受才著。所以我愛護你三個問題；你切切著答覆我。頭一問：我穿龍袍，戴金冕旒，坐佇我的座位的時，有值偌濟錢？第二問：我欲踅地球著偌久？第三問：我的頭腦內有甚麼錯誤的思想？今對今仔日起，我限你三月日，來京城朝廷內答覆。若你到彼時袂曉得應，就你著騎驢仔，手牽驢仔尾，毋准牽勒索，遍遊國內示眾。閣我欲設立一個比你較博的人做方丈。」講按呢，皇帝就冷笑佮方丈相辭，做伊去。
今這个方丈的平安的生活將近欲盡啦！伊暝日干焦咧想遮的問題，因為伊聽見皇帝的聲勢，知講皇帝毋是佮伊咧滾笑。m̄-kú任伊怎樣想，到底袂通得著只三個問題的答覆，日過日，禮拜過禮拜，月過月，猶原袂畫揣著解決隻的問題的方法。暝時袂睏得；日時袂食：皇帝佮伊三個可怕的問題不時徛佇伊的面頭前。親像按呢鬱卒憂悶，人變瘦，面色變真歹看，連伊的第一好的朋友紲袂認得伊。
有一日方丈就離開伊的厝，去一個遠遠的樹林，來解伊的激心，消伊的憂悶。佇遐伊拄著修道院的顧羊的，名做漢卞德，咧顧羊。這-的漢卞德是一個肥肥粗粗的人，面不時帶笑容，真𠢕激氣人，所以修道院的和尚攏真親愛伊。伊雖罔毋捌入學，毋舉人真靈竅。看見方丈咧來，就好禮請安伊講，「方丈法師，𠢕早仔。你今仔日面𡢃遐青？才久是暝時袂睏得仔毋是？」
方丈吐氣應講：「我已經真濟暝袂睏得啦。對皇帝予我三個問題，叫我著答覆，了後，我干焦袂啉，賣食，賣睏得。」
顧羊的問講：「皇帝是問你甚麼？」
法師閣吐氣講：「hāinn啊！咱都未捌聽見隻的問題。頭一項，我著共伊講，伊穿龍袍，戴金冕旒坐佇寶座的時，伊實額值偌濟錢。第二項，伊愛知欲踅地球著偌久。第三項，我著臆看伊頭腦內有甚麼錯誤的思想。伊叫我著佇三月日的內面正式答覆隻的問題；今閣十日就三月日的期限到啦！設使我若袂曉得解決隻的問題，就伊欲予我騎驢仔遍遊國內示眾，閣欲叫別人來替我做方丈。
方丈隻的話講了，顧羊的，哈！哈！大笑。講：「猶無別項？甲是按呢，你也免閣憂愁啦。我本身才入京，朝見皇帝來替你應隻的問題。不過你著將你的聖衫借我，予我掛你的金十字架，按呢皇帝才會想講我是方丈。
方丈起頭攏毋信；楞ngia̍h問講：「thái討有影？你也袂寫字，也袂讀冊，你敢真實會替我答覆隻的為難的問題嘛？」
總是漢卞德笑笑講：「有影，我卻袂寫，也袂讀，m̄-kú我對我的老母有學冊內所無个。你若肯予我去見皇帝，我包領你皇帝對佇我的答覆會真滿意。」
到尾方丈就准伊。所以佇指定的日子，漢卞德就入皇宮。佇殿內看見皇帝穿伊的龍袍，戴金冕旒，坐佇伊的寶座裡，四圍攏是大臣貴愈咧伺候伊。
皇帝看見漢卞德，掠做是方丈，就問伊講：「方丈法師，今你遐个問題是會曉應猶未？」漢卞德真好禮鞠躬講：「陛下，會。」皇帝講：「若是按呢，今你予我講我是值偌濟錢？」
漢卞德勻純應講：「陛下，聖經有講，咱的主耶穌基督是用三十箍銀予人賣去的。既然按呢，我只會通出你二十九箍！」
皇帝大聲笑講：「有影都著！你真𠢕應。我真實毋捌想講我值遐少錢。今第二問：我騎馬踅地球著偌久？」
卞德講：「你若會透早馬鞍鬥好，同時佮日頭平平起身，閣你若會拄拄佮日頭走平平緊，就我敢對我的金十字架立誓，佇二十四點鐘的內面，你地球的確踅一遍。
皇帝叫講：「偌！真正。我前毋捌想你遐𠢕。你這个第二答覆真著，我也真滿意。m̄-kú今第三問：我的頭殼內有甚麼錯誤會思想？」
卞德就自如自如講：「佮毋知，你掠做我是修道院的方丈啦！」
皇帝講：「按呢著；這減無影媽？」
卞德應講：「皇上陛下，開恩！你所想的，錯誤啦。我是漢卞德，就是修道院的顧羊的。」
聽見隻的話了後。朝內全體大楞ngia̍h；皇帝本身第一楞ngia̍h。皇帝大聲叫講：「卞德，你的頭腦真正好，所以我欲立你做修道院的方丈。前任的方丈罰伊騎驢遊街示眾，手牽驢尾，毋准伊牽勒索。
顧羊的應講：「皇帝啊。我真感激你的恩典；m̄-kú我毋敢當。我都毋捌入學，賣寫，袂讀，賣算賬。」
皇帝講：「按呢真可惜。今你的答覆既然予我真歡喜，我也愛護你歡喜節。做你老實講，看你愛挃甚物？」
卞德講：「皇帝啊，你佮若是欲予我歡喜，就你著留我的主人做方丈，毋通共伊趕去。」
皇帝歡喜講：「我今知啦。你的人，頭腦好，閣好心。我的確照你所請求个做。你的主人通猶原踮修道院做方丈。」
講按呢，皇帝就送卞德真濟寶貴的禮物，才予伊去。

我原籍是山陰縣錢氏的查某囝。我的生日佮年歲，毋但別人毋知，就是我本身也袂知。但是我對出世到佇五六歲的時，雖罔無智慧，無能力，m̄-kú天真浪漫，真媠閣真乖，實在夠額通予人疼。對佇父母自然是疼敢若珍寶一般樣；對佇親情朋友佮真遠的人客，捌來阮兜的，也攏呵咾到攏袂顧得。
光陰真快過：無偌久我已經八九歲啦。這時我的智慧有較加添，身軀也較勇健，就毋愛定定踮佇家內，愛得去到大城大縣，鬧熱的街市𨑨迌。心內按呢咧想，m̄-kú無彼个機會。
有一日，阮老父的好友練精研來阮兜。這的練先生是一個開礦的人；做人真本事，無論地理猶是礦學，攏總會曉得。對按呢人就叫伊做練礦師。我一下看見伊來，心內真歡喜，就走進前佮伊行禮。練先生看見我真古錐，就共阮老父講，欲𤆬我去四界𨑨迌。阮老父也歡喜應允。我就佮練先生相佮去。佇路裡所看見的，親像洋樓、電車、馬車、人車，逐項都有。馬路是真闊，上落的人攏無斷。街市的鬧熱，光景的好看，實在會予人的心神快樂，到毋知通倒來。
後來我閣再佮練先生去一間學堂參觀。彼內面所排列的，有大鼎，大灶、大支鐵鎚、大塊鐵板，攏總是我以前所賣捌看見的。閣遐的學生攏是阮同族的姐妹，對按呢我真愛踮遐佮𪜶相佮入這間學堂。練先生也允准。我就逐日踮佇學內受鍛鍊到已經會成做有路用的人，先生才允准我出學堂。離開學堂了後，我就去逐所在𨑨迌。對這揲無一所在無我的腳跡；無一人毋捌我的名字。我的年歲若加添，我的能力也若大。
設使人若無我，就穿賣燒，食袂飽；機器手若無我就機器攏定定袂振動；火車火船若無我，就一步也袂行；閣無論甚麼代誌，但是離開我，就若予伊有三個頭殼，六隻手，也是做袂到。我的能力，實在袂通用話來形容得。
總是我的性情是佮人各樣。若是看見送鄉人就趕緊用手巾掩鼻孔，大步直直走，真毋愛佮𪜶相倚。我第一愛佮遐的軍法閥官僚，以及好額人的囝兒做推。今仔日相佮去秦樓，明仔日愛相𤆬去楚閣，實在快樂到極。m̄-kú𪜶也不止倚靠我。我若一日離開𪜶，就𪜶的權勢攏總無去。所以𪜶常常因為我來相爭，致到相刣，死失幾若千萬人。親像頂年的歐洲大相刣，也無毋是因為相爭我一人的緣故。閣親像中國的南北不和，逐所在的土匪咧搶劫，致到百姓真艱苦͘，也無毋是因為相爭我一人的緣故。所以世間人常常哀怨我，詈罵我，講我是萬惡的源頭。m̄-kú也有人不止崇拜我，呵咾我，講我是萬靈的本源。這減毋是真奇怪的代誌媽？
今我愛用幾若句話來表明我的好歹。照我拍算，攏是世間人疼我較贏過萬項物的緣故，才會致到相爭，相刣。若無就我也無甚麼能力通迫𪜶去相刣，因為上帝創造我也是佮創造萬項物一般樣。人若會曉得利用我，就我毋敢違逆上帝的命令，反轉來利用人。對按呢通知是世間人家己愛做我的奴才來予我差用，毋是我用甚麼權勢來把縛世間人。世間人thái討有責罪我的價值咧！

佇一個鄉社內，這家猶未睏。這家是一對的夫婦佮一個細漢的囡仔。
天氣真冷。只幾個送鄉人攏寒到挈挈抖。老母盡力欲用寡破布去共伊一個褪光光的細囝甲。伊按呢做向望欲予伊這个身軀漸漸咧冷的囡仔閣漸漸燒。m̄-kú攏無效，才的破布無夠額通共伊包。可憐的老母，絕望啦，伊只有著用伊的身軀側倚向落佇伊的囡仔的頂面，向望伊這个囝無予風吹。
彼个老父佇這時，看到紲神去，目睭全無神采。忽然親像醒起來，就趕緊褪伊咧穿的彼領破長衫，來佮佇伊的囡仔的頂面。也伊今是褪剝裼。
in，所有寒的感覺，攏予𪜶的悲哀搶去啦！
「阿─母─仔，牛奶一滴仔.」這-个囡仔忽然按呢叫起來，伊目睭開到大母蕊，隨時閣合，𪜶只兩個目睭相對相節，紲哭出來。
婦人講：「你去拍人的門，看是一個基督徒.，去共討一滴仔牛奶來予這个囝。」
「半暝三更欲起來共咱開門？」
對按呢，𪜶就閣攏靜靜。只有聽見蟋蟀佇洞內咧哮，鳥鼠咧齧𪜶的食物，冷風對壁縫吹入來siu̍h siu̍h哮。
囡仔閣叫講：「一滴仔牛奶.」伊目睭閣開大母蕊，相伊的老母，又閣放瞌。
𪜶兩人又是散相，目屎掛目墘。這个查甫人質擺攏無講話，目屎拭拭節，吐氣歕哼，徛起來，攑伊一支柺仔，佮一支牛奶瓶，出去。伊無戴帽，褪剝裼，這就是伊本來的裝束。
欲對佗去呢？月，光映映，照到滿城。但是伊減會通揣出一個相捌的人？伊暫時袂記得講伊徛佇遮；伊夢想講伊已經倒去到伊的本鄉，到伊的可愛的田洋去啦。伊閣那看見伊彼个細漢的馬利太，佮面仔紅吱吱的那挲。
所有死的人也攏佇遐咧歇睏。
「一滴的牛奶.」這个聲又若佇伊的耳孔邊咧叫。伊khi̍h8 khi̍h8礤。今就的確著去討看覓節。
伊就行到一家的門口，內面是一個老守寡人咧徛。伊徛佇門邊，想講：今欲拍門呢，猶毋拍呢？我是外鄉的人，設使人若開門出來糟蹋我欲怎樣？
「一滴的牛奶」這句話迫著伊。這是伊的細囝做後的懇求，所以伊就袂顧得見笑佮驚惶，出手去拍門。
拍門的聲佮狗摻咧吠。
伊閣再拍，到路尾，厝內一個老婦人人出來，問講：「啥人？」
外面就應講，「老嬸婆仔，我啦.我是亞美尼亞人，是基督教徒，是外鄉人。你看上帝的面上，請共我開門。」
老婦人人開門，看見是一個毋相捌褪剝裼的查甫人，閣無戴帽，驚到叫救人，品蓬仔.門關，閣走入去。
伊到這陣才知伊是褪剝裼。
伊閣拍隔壁的門。一個查甫人來到門口。
伊就對彼个人講：「我是基督教徒，對彼號會食人血的所在逃走出來的；我的細囝今得欲死啦，想愛啉一滴仔牛奶。請你看造物主的面，一點仔予我.佇舊年這陣，阮猶有真濟的牛；現在攏無啦，連一點仔牛奶都是非常的欠用。」
這款的請求，非常的動心，這款的形容又是非常的悲慘。彼个鄉社人就捾一瓶的牛奶予伊。這个不幸的人趕緊走倒去伊的家。伊捾隻的免錢的液體，𡢃若是得著無價寶咧。胚性命走倒去𪜶兜。總是佇這个靜tsauh的暝時的中間，忽然聽見伊的某傷心咧啼哭的聲。
伊險險仔跋落去，可怕的悲劇的路尾齣已經完啦……
伊的某直直哭，摔拔伊的頭毛。佇伊腳頭窩彼个永永靜靜咧安眠的細漢囡仔，雖罔佇這-的受詛咒的世界，活的日遮爾少，卻是有看見，有感覺著，有擔受著遮濟事。
月光猶原光映映咧照這號歹字運不幸的家，不幸的事。
哀！月光，你敢有甚麼毋照的媽。
亞美尼亞是小亞西亞一個小國，只有兩百萬的人口。伊雖罔也是伊蘭人，獨獨因為𪜶是基督教徒所以予回回教的人所怨恨，到現在猶是不時受𪜶蹧躂，刣戮。這篇所講的，大概就是受窘逐的時的情形。這篇是對周作人教授的「現代小說譯叢」內選譯的。

真正寒！雪硩落，暝得欲到啦。彼下昏拄拄是29暝。佇一個寒閣暗的街路，有一個可憐的細漢查某囡仔，無戴帽，褪赤腳。伊離開𪜶厝的時，卻有穿一雙拖鞋。拖鞋真大雙，是穿𪜶老母穿鞋。伊穿了傷閬閌；佇街路佮車馬椏缺徙拍毋見去。
因為按呢，這个查某囡仔才褪赤腳咧行；腳凍到紅閣烏青。伊身軀縖一條圍身裙，捧到一大堆的火柴；手裡面提一包欲賣。這日生理真歹；無人買，無半圓入手。枵，閣寒。可憐！雪片對伊的金閣長的頭毛直直落。總是伊thái討有時通想到伊的頭毛ni̍h？四邊的厝的窗仔光映映；燒肉的味芳衝衝。下昏是29暝。伊無咧想別項，咧想遮个。
伊坐踮佇兩間厝中間的一角。踮愈久，暝愈寒；m̄-kú伊毋敢倒去𪜶兜。設使伊只有帶火柴倒去，無帶錢，𪜶老父就會kāphah。總是若倒去，嘛是寒。𪜶徛踮佇厝掛下底的細間房仔，風挵挵哮；mí仔你用稻草，用破布塞遐的孔空，嘛是寒。
伊的指頭仔凍到攏柴去。火！火柴加減一枝來烘燒，彼毋偌好咧！通對牆裡共戛一支，仔毋通？伊心內按呢咧想，竟然就抽一支出來。！冇向向！啊，真光！真𠢕就！用手共掩咧，敢若一支細枝蠟燭仔，火燄燒閣明。楹！奇怪！火的光𡢃彼款！這-的查某囡仔看見伊本身坐佇一個大鐵爐的頭前；爐頂有銅球，鑢到金金金。爐內火大就。火！真燒！伊就和腳紲伸去烘。到火柴一個息去，火爐也紲無去。伊猶原坐踮佇遐，手裡一隻火柴燒到賰一庀仔。
伊就閣戛一支。楹！這支無siâng。光照佇牆裡彼所在，牆紲透光。牆彼爿一間房，看到現現現。內面有一塊桌，蓋白屑屑的桌巾，碗撇金噹噹。盤內有一隻燒鵝，是入蘋果佮栗子的，煙衝到芳滾滾。忽然間，鵝對盤內跳出來，桌仔攕仔插便便，對土腳直直遨，遨到牆裡，查某囡仔遐。這揲火柴又閣息去。一下看節，猶是原來彼片冷閣厚的牆。
所以伊就戛一支第三支的。連鞭就看見一欉救主誕樹，媠到極；比舊年伊對玻璃窗裡看見佇有錢人𪜶兜彼欉，媠萬倍。佇伊綠的樹枝頂，成千的蠟燭咧就。各式的尪仔敢若對伊咧笑。查某囡仔楞ngia̍h，兩手一個攑kuâinn，火柴紲息去，樹裡的蠟燭仔紲對天頂直直起去。閣一下看節，都是星若定。其中有一粒落落來，拖一逝長的光線佇天頂。
「這是有人過往」。伊按呢家己咧想，因為第一疼伊的阿媽，前常常共伊講，「若一粒星交落就是一個靈魂上天見上帝。」
想到𪜶媽，伊就閣戛一支。這擺閣較光，竟然也就看見𪜶媽徛佇中央，極溫柔，極燦爛！
查某囡仔看見就大聲叫講：「阿媽啊！帶我去。我知火柴若息去，你就無佇咧。你敢若鐵爐，敢若燒鵝，敢若救主誕樹，會變無去！」
所以伊就連捷將彼包其餘的火柴直直戛，因為伊欲常常看見𪜶媽。火柴的光比日較光。阿媽毋捌遐榮光，遐媠。伊正實就牽這个細漢查某囡仔的手，佇燦爛光明的中間，歡歡喜喜，兩個同齊飛到真kuâinn，kuâinn，kuâinn，到佇無寒無枵，無憂悶的所在，佇上帝遐。
過日早起，佇彼兩間厝中央彼一角，一個細細的查某囡仔猶坐佇遐，嘴䫌紅吱吱，嘴唇的微笑iáu-kú佇咧，總是伊的活命已經佮舊年相佮過去了。佇伊身屍的邊仔有一包的火柴戛到欲了，欲了。過路的人講：「伊是家己欲烘燒喔。」m̄-kú啥人知伊看見遐濟媠物？啥人知伊佇一個極燦爛佮極榮光的內面，一齊佮𪜶老阿媽入佇新的年？（B。e。）

對a。800到1500年教會卻有進步，總是也有加添濟濟項的異端，無合聖冊的道理。也有濟濟毛病通煩惱，教會內常常有人辯論，舉議著去邪歸正；𪜶較濟予霸逼較贏紲害死。到a。1500－1600彼時情形較改換，人的心較開闊，國王較好膽，就在幾若國的人有改正教會，霸逼無氣力通阻止𪜶，不過共𪜶革出；𪜶就另外設教號做耶穌聖教。瑞士國，德國，英吉利，酥結難，丹國，瑞典較濟屬耶穌教。其餘的國，以大利，西班牙，法蘭西，奧地利，哀染難有執彼個舊款，降服霸迫，號做羅馬教抑是天主教。
咱所嫌彼時的毛病大概有三項較要緊的。
1。霸逼僭權插事。
2。所傳的道理有錯；親像拜馬利亞，徛使徒的像，彌撒。第一傷重是設人做祭司。
3。當職的人濟濟毋好模樣。
今將這三項大略來論：
1。霸逼僭權。照人議論教會佮國家的干涉有啥款的意思。
（1）有人講國內的事攏著歸佇國王管轄；因為國內袂得通有兩個主，的確攏著降服一個主才有規矩。從中教會猶就按呢，認國王做伊的頭；教會內的事著予國王設法。英國的皇家教差不多是按呢。人叫做以啦-都的教；以啦都是瑞士國的先生，a。1524－1583，有講這號的道理。
（2）有人講教會較大國家，親像靈魂較大身軀。這是天主教的道理。因為救主有託霸逼替伊料理萬項事，所以眾人著降服伊；國王也著認教王做伊的序大，予伊封做國王。天主教的先生來中國𠢕插事，檢采因為𪜶信這個道理。
（3）照咱講，教會佮國家攏是上帝設立的；一項做一項的路用；兩爿攏著盡𪜶的本份無過分；著相降服，毋通相插。人若做歹犯法，官府佮教會著另外查，也著另外罰。人做甘篤抑是牧師抑是和尚抑是生理人，佇官府的面前平平是百姓，若做賊抑是刣人攏著予伊辦；𪜶袂得推辭，靠教會的勢，毋肯予伊辦。官府若入教伊也算是兄弟無各樣做的人；伊若犯法著降服長老會的苦勸抑是禁晚餐，毋通看輕長老，因為𪜶是平常的百姓。兩爿辦人的罪著照本份辦：官府通罰金，關監，刣頭，袂得通禁晚餐：教會通禁晚餐，革出，甪教會的職，袂得通拍抑是關監。兩爿也著另外查，另外罰。人若告牧師做賊，官府辦若是有影，就著罰金抑是關監。教會若辦是無影iáu-kú賣會救伊出監，不過無甪伊的職，聽候伊出監就猶原通做牧師；兩爿也毋-通相嫌，所以牧師抑是神父若插事，免得兄弟予官府照國法辦，這毋但得罪官府，也是犯著聖冊的道理，得罪上帝，陷害教會。
a。1000外年霸逼佮國王冤家，卻無的確逐擺是霸逼毋著；有時國王毋好，愛窘逐教會。國王卻較猛，有兵通拍羅馬；m̄-kú百姓真驚霸迫，因為伊毋若有權窗害𪜶的身軀，也會害𪜶的靈魂到地獄。所以國王若予霸逼革出，伊的百姓有的毋敢為伊，驚了平平受革。國王若毋肯降服，霸逼有時禁通國的百姓，毋准人佇遐聚集禮拜。𪜶的禮拜堂攏著關；神父無行洗禮，無守晚餐；人若破病𪜶無去佮伊禮拜，人若死也無共伊送葬。直到人擋袂牢，姑不將著去降服。
彼時代誌也較參插，較無親像今仔日的分明。譬如來講：彼時教會的產業真開闊，逐國攏有；彼搭的業是予甘篤頭管轄，直到𪜶變作親像諸侯的額，著納租予國王也著𤆬兵去贊伊。甘篤頭若死，霸逼愛揀新的甘篤頭來設立伊；m̄-kú國王也愛揀人，因為𪜶是伊的諸侯；有時愛計較。有時甘篤死國王就去收伊的租，聽候新的來予伊設立。霸逼也有時來討；對按呢快快有毛病。
教會的來歷袂得通攏記，干焦摘幾若項起來記。
對a。800外年百姓若揀新的霸迫，著皇帝歡喜正通立；新的皇帝也著予霸逼設。總也無的確逐擺有按呢；有時皇帝較猛伊無去存霸逼；霸逼也有時無來通知皇帝。
a。1046年皇帝賢你III𤆬兵去以大利國；因為有三個霸逼咧相爭，伊聚集大會來設法；後來三擺換新的霸逼攏予伊揀。
a。1056賢你時，伊的囝賢你4歲若定，皇太后替伊料理國。彼時幾若擺設新的霸逼無愛護皇太后主意。
a。1073，結考綠做霸逼；有人稱伊做第一出名的霸迫。伊連鞭出詔革出娶某的祭司。因為彼時猶有先生議論著准神家娶某；毋若無娶某，濟濟也娶細姨，毋肯煞。伊也禁甘篤毋通去予皇帝設立。皇帝佮伊計較這個代誌50年久；從中有一個霸逼a。1111議論著將遐的基業攏還皇帝，皇帝也攏毋通插甘篤的事。m̄-kú其餘的甘篤毋肯克己到按呢。a。1123有議和，皇帝通用金劍設甘篤做諸侯，毋通用牧者的枴佮手指設伊。
賢你少年的時無甚麼受教示，到大漢做王的時，濟濟人嫌伊，毋肯降服。霸逼叫伊去羅馬，予伊審判。伊真受氣，聚集大會，議定霸逼袂堪得當職。霸逼就共伊革出，講百姓毋免降服伊。國內連鞭真亂。a。1077冬天的時，賢你去以大利揣霸迫。霸逼有去內山的所在，名家爐捎。霸逼毋接納伊；皇帝就三日久，褪赤腳，穿一領衫，徛佇外埕佇霜雪的中間咧哭。後來霸逼接納伊，赦免伊。總是遐的諸侯已經揀別人做皇帝，霸逼也准；閣革出賢你。m̄-kú賢你較贏伊的對敵來刣伊；入以大利，拍羅馬，用lâ惠若的甘篤頭做霸迫，予伊設伊做皇帝。霸逼結考綠暗靜走，過年死佇捎連o。（現時人若佮霸逼計較紲輸伊，就用彼个古典來講，彼個人去加爐捎。）
a。1152有一個皇帝名腓德烈伊，人稱伊紅嘴鬚；伊也二十外年久佮霸逼計較；m̄-kú佇a。1117伊到分年輸城跪霸逼求伊赦免。
a。1198伊路心得III做霸逼；坐位的時講，伊當職是做耶穌基督代理的，徛佇上帝佮人的中間，會審判眾人，袂予人審判。彼揲有兩人咧相爭愛做皇帝，霸逼講著予伊主意；𪜶中間一人認伊做序大，就予伊設做皇帝。照霸逼講，伊毋但管通教會，也管通天下。有革出挪威的國王，講伊占國位。西班牙王娶伊的親人，霸逼教伊著離伊，紲禁通國的禮拜。大法國的王名腓力，有離伊的某，卻是真錯；霸逼甲伊著閣娶伊，也禁伊的國。彼個國王真強，佮霸逼計較真久；到落尾也著降服。英國王約翰占位，刣死伊的兄的後生，予霸逼責備伊，紲禁通國的禮拜，叫法國王去拍伊。約翰佮伊計較5年久；總是後來認錯，降服霸迫，品逐年進貢1000銀。（到100年久英國的國王常常寄一個銀去羅馬）。百姓就受氣，諸侯勉強約翰王佮𪜶立一個約（a。1215）；到今英國的百姓不止靠這個約。霸逼毋准：照伊講，國王若無問霸逼伊毋通立這號約。總是百姓毋要緊伊的話，也無趁伊。
豹逼伊路心得有叫大會佇羅馬城拉德難皇宮聚集，a。1215；是第一鬧熱的大會，有2000外人來赴會。彼時康士旦丁城也暫時降服西爿。這幫大會不止降服霸迫。也有議定彌撒變質的道理，以及百姓的確著對神父認罪正通得著赦免。
也有設兩個會，就是圖民年間會佮犯西間會。入會的人下啥願。（1）無娶某。（2）無事業。（3）逐項事攏趁𪜶序大。這號會的人是拄拄親像修道人，因為𪜶無蹛佇分別所；𪜶四界行，佈道，佮人交陪；原本真熱心，好意思，後來較無。𪜶贊霸逼的權，因為無論到佗位𪜶攏直直降服霸迫，𪜶無降服彼所在的甘篤。
彼時也嚴嚴設法通除去邪教。甘篤逐年著斟酌查，叫𪜶的百姓著咒誓；若有通憢疑，就彼個人著禁，若禁一年久無反悔認錯，就著革出，人若予𪜶革出，官府著辦彼號人，彼̍是絞死抑是燒死。國王若毋甘願剿滅彼號人，抑著予教會革出。國王若一年久無反悔來降伏，就共伊甪職；隔壁盡忠的國王通去占伊的國。差不多1233有設o擦會來成這個意思，交代圖民年間會的人辦。彼個會真厲害，查考代誌攏無照公道。雖然無憑據iáu-kú會掠人關監，用酷刑的法勉強𪜶認罪，紲供著別人。佇1481閣再設置西班牙；對彼時到1517，就是三十六年的中間，人算有1，3000人燒死，也有17，0000人另外罰。以大利佮西班牙的歸正教予伊剿滅去。a。1820佇西班牙廢無去。a。1870佇以大利煞。彼兩國這霎咧衰微，濟濟是對o擦會害𪜶。因為伊所窘逐的人較濟是彼號𠢕格理的，較活動的，做生理的人。o擦會設佇西班牙的時國內的人額有1000，0000人，七十年後賰600，0000人若定，佇英國無設立；佇法國有設，總是較無親像西班牙的款式。（論o擦會看聖會史記II，第46－51面。）
羅馬教愛設一項的法度，就是𪜶當職的人若犯法，或是做賊抑是刣死人，𪜶著予𪜶的序大辦，毋通予官府辦。照𪜶講聖人予平常人刑罰，檢采縛抑是拍抑是吊，是真無合，是凌辱耶穌。佇英國為著這個代誌有大攪擾。國王賢你II（1154－1189）佮伊的大臣佇a。1164有設幾若項的法度，通料理這個代誌；因為彼時風俗真歹。m̄-kú甘的phó離城的甘篤頭，o比結都馬，毋肯順趁。其餘的甘篤有的甘願趁；o比結走去法國，予法國的國王接納伊。佇遐革出伊的對敵，也差不多欲革出國王，m̄-kú霸逼亞歷山太III毋肯。因為彼時德國的皇帝，腓德烈，有另外設一個霸迫，常常招英國王去為伊。賢你佮伊的百姓卻無愛去趁伊，總是若予霸逼革出，就的確欲去。m̄-kú o比結攏無聽苦勸，直直迫人，致到國內真亂，諸侯有的差不多欲反叛。賢你王真煩惱；捌一擺受氣講，我的人臣欲thái攏小膽的人，無一個有才調通救我脫離這個下賤祭司的手？四個大臣聽見暗靜去甘的phó離，刣死o比結佇大間的禮拜堂內。伊彼黨的人真毋甘願；無偌久四界講o比結有對𪜶發現，咧行濟濟各樣的神跡。賢你的對敵也順機會起兵欲拍伊。伊對霸逼認錯，佮伊參詳著怎樣設法；後來國王去到甘的phó離，穿麻衫，褪赤腳行到o比結的墓，佇遐認罪下願，予甘篤，神父，修道人，計共80外人，用皮鞭拍伊。一日一暝坐佇遐，無食也無睏，予百姓來看。對按呢大家體貼伊，無嫌伊；伊就去贏伊的對敵，照顧伊的國。可惜伊的某囝反叛；從中一個是頂面所講的約翰。
普nái費（1294－1303）也愛僭權，總是較無法得，因為到彼時國王較毋驚伊。（看聖會史記II，第57，58面）伊捌坐位（a。1300），毋但戴教會的冕旒身軀也佩刀，對人講伊是該殺，伊是皇帝。彼時法國佮英國王對神家收租，教皇共𪜶講毋通予伊：毋舊國王猶原收，霸逼的欽差對法國王腓力講話凌辱伊，予國王掠著。霸逼甲伊著共伊敨放。法國的公義。𪜶聚集議定論國內的事，無人通做國王的序大。霸逼出詔講教會只有一個頭，雖然國王也咧攑劍，iáu-kú著照霸逼的意思來用伊。人愛得著救的確著降服霸迫。也革出國王。腓力毋降服霸迫，講著聚集大會伊正欲趁。霸逼欲甪伊國王的職：m̄-kú對彼時予國王的欽差掠著。百姓救伊，總是伊著病死。
a。1303霸逼筆年地接納腓力王閣入教。
a。1305霸逼支文有趁法國王的意思講譜nái費的詔無干涉佇法國。閣霸逼本身離開羅馬城，去蹛佇法國阿芬容城。霸逼蹛佇遐70年久；人真毋甘願，講是比並親像70年久踮佇巴比倫；若久哪毋降服。a。1377有倒轉去羅馬城徛起。
a。1378人聚集佇羅馬閣揀一個霸迫，揀以大利的人染班。彼個人真歹，直到彼个人閣聚集講伊揀了毋著；就閣揀𪜶家己一人做霸逼支文。照𪜶講，頭一擺揀的時陣，有人哄𪜶致到𪜶袂主得意；又閣彼个人無予三份二揀伊，照彼個舊的法度；只有較大半揀伊，是趁前的霸逼自專設的新款。對彼時差不多40年久有兩個霸迫，一個蹛佇羅馬，一個蹛佇阿芬容，相攻擊相革出。遐个大國一半為一爿。
染班蹛佇羅馬，伊死了有三個霸逼連連接位，落尾的是結苦綠。支文蹛佇阿芬容；後來筆年地接伊的位。彼幾十年的中間百姓真艱苦，毋知佗一爿較著；霸逼佮霸逼咧相革實在真見笑。卻也有一項的利益；因為人的確愛查看治理教會果然著怎樣。查了就知早前的時羅馬的甘篤無親像彼時霸逼的款，教會應該著家己設法。法國學校的先生真𠢕講究這號的道理。
國王就相佮議論著聚集一個大會來設法。就a。1409佇比捎聚集，甪兩個霸逼的職，來設一個新的亞力山大。m̄-kú𪜶兩個霸逼無降服大會；致到有三個霸逼咧相爭。亞力山大死閣揀一個約翰XIII。彼個人真歹；皇帝西技師問勉強伊閣叫大會聚集a。1414佇甘踮城代先議定講大會對上帝得著伊的權能，霸逼佮眾人攏著降服伊。彼三個霸逼𪜶也共伊甪職。可惜連鞭閣設一個，馬丁。伊真毋甘願降服，也毋愛𪜶改正風俗；無偌久散會。彼幫大會有燒死兩個改正師，湖事約翰佮伊的朋友爺路。（下底欲講起因的代誌）。
a。1431閣聚集大會佇瑞士國，pa色城，佇遐猶原講霸逼著降服𪜶，也有議定改幾若項的毛病。總是霸逼有機nái油（Eugenius）嫌𪜶，另外叫大會聚集佇以大利國。pa色的大會就革伊，設別人做霸迫，非綠師。總是彼个大國無認伊做霸迫，𪜶攏歸佇有機nái油；對彼時教會閣合做一個。m̄-kú百姓的心毋甘願，𪜶無親像幾若百年前干焦咧降服霸迫。也有人較好膽批評霸逼的所做。親像有一個不止出名作詩的人，名但丁，講伊有落地獄，佇遐看見一個霸逼咧受刑罰，也咧叫譜nái費著來替伊。
今將彼幾百年的來歷抾做伙排佇下底：
a。800，霸逼設遮離輸做皇帝。
a。1000，人拍算末日欲到，心肝真亂；霸逼歹，予百姓看輕
啊.1100，結考綠鼓舞興起教會的權柄。
a。1200，以路心得III（恩若心）的時，教會的權柄第一大。
a。1300，譜nái費愛僭權，總是無法得。
豹逼踮法國。70年。
兩個霸逼相革。40年久。
a。1400+，大會聚集設法。
a。1500+，歸正。
照按呢來看有幾若項通知。
（1）霸逼僭權是勻勻仔僭。新約的聖冊攏無記載彼得抑是別人做霸逼；咱也通知霸逼怎樣一步一步僭權：伊也僭權濟濟是倚靠彼號無影的事。
a。500+有一個修道人代烏年西烏著一本冊，記各大會所議定的事。（原本講究來設西曆，用主耶穌出世做元年，就是這個人）。伊有將羅馬甘篤所寫的批記佇彼中間，第一早的屬佇a。385。霸逼看見這本冊真歡喜，因為𪜶的批佮大會所議定有排做伙，若親像平平有權。啊.630人有閣出一本添補幾若張；講是西班牙出名的甘篤伊是都所備辦的。彼本所記的敢攏實的較濟。總是啊.840有人佇法國閣加添成百張猶原是用伊是都的名。隻的所加添的較濟是假的；親像一張是瓷的（a。190－202）寄予提o非鑼（a。400）。從中有的是屬佇使徒的時陣，若準親像彼時霸逼已經咧管轄通教會；甘點燈將國權送霸迫，彼張字也記佇遐。這本冊著了，人連鞭信來降服；對按呢霸逼的權嶄然較大；𪜶若久若僭權濟濟是倚靠這本的話。到歸正的時陣人講究來知所記載攏是假作的較濟：天主教的人也毋敢諍無。
（2）霸逼佮國王計較較濟是愛加添教會的權柄勢頭，較毋是執意教會成聖。伊的確愛揀甘篤毋是因為愛揀拄好熱心的人，通利益兄弟；較濟是因為貪心愛偷錢，或是愛收遐的租，抑是賣遐的職予新的甘篤。
（3）霸逼踮佇羅馬城咧料理萬國教會的事，差不多未免得得罪遐个國王。雖然𪜶真細膩，無愛過份，不過咧辦教會的代誌，無愛插事，iáu-kú國王往無歡喜看見𪜶的百姓的事濟濟予外國人設法，王也攏毋通插。何況霸逼真無細膩，顛倒愛趁縫來插事，的確有大攪擾。
（4）咱也通想設使教會對頭到尾攏是趁長老會的權勢，無改換來設甘篤抑是霸迫，打算毋免親像這號的攪擾。因為咱中間袂得通一人出頭僭權，佮國王計較，起私慾來革出伊的對敵；著較濟人甘願正會設法得。
2。第二項的毛病就是所傳的道理有錯（看第1面）。從中第一厲害就是教士僭權做祭司，做中保。舊約的時有祭司；新約無，耶穌是祭司長，伊的百姓攏平平做祭司。（希伯來4：15，16，希伯來10：11，12，伊彼得2：5，9，默示錄1：6）。照𪜶講，百姓著對祭司認罪來予伊赦免，毋通家己看聖冊，著聽神父的道理，若無佮祭司合就是離開上帝。
照𪜶講人若愛得著赦罪，的確一項一項攏著講明予祭司聽正通赦免；雖然是心內奇密的事抑是家內輸奇的代誌攏著講明。這號的道理也大大加添祭司的權柄。
對按呢也有聖體化質的錯；因為有祭司著有祭祀（希伯來8：3）。這個道理無記佇聖冊，較早的教士也無講。頭一擺講明就是a。844，有一人力買都講按呢。彼時有人辯駁講餅佮酒不過是譬喻基督的肉佮血（以離而藍，）；後來瑞士國歸正的先生事坱離也有講按呢。也有人力難烏講，食餅的時陣主的肉佇咧互信的人食（約翰6：53－58）。這個較親像佮林的道理。路得講iáu-kú較重，講主的身軀實在相佮佇咧，毋但對人的信。照羅馬教的道理，祭司獻耶穌的身軀佇壇頂來贖人的罪，百姓著跪落去拜。對按呢祭司的權真大。a。1215拉德難的大會有議定變質的道理。
人若對祭司求赦免有時罰金，是好趁錢的法度，後來變做賣赦罪的票。是對這個因端路德起頭佮𪜶辯論。
也有傳死後煉獄的道理；也有拜聖人拜馬利亞的錯。攏是致到百姓真艱苦，著降服神父親像gín若的款，袂得通親像大漢人好膽親近天父（加拉太3：23－4：11，馬太23：8－12）。
3。彼時的風俗真毋好。霸逼佮大的教士濟濟奢華快樂親像世俗人；相爭職任，通領贖金；無讀聖冊，無愛講道理。也有設濟濟節氣教人守；有強抽百姓的錢。致到人看聖教做真重的擔，攏無歡喜趁親像得著敨放的款式。
第一厲害就是遐的禁嫁娶的法度；這個代誌毋敢講明；毋但阮咧講，就是𪜶家己也濟濟先生煩惱。
教會若久若錯，常常有人出頭來辯駁，講的確著改過來歸原；m̄-kú彼號人予霸逼以及官府窘逐紲害死，𪜶的學生就四散。到路德的時霸逼也欲按呢，m̄-kú無法得。
a。1170有一個生理人，名倚度，蹛佇來恩事城，醒悟愛得著救；人報伊讀太19：21。伊連鞭趁，請先生翻譯聖冊，佮伊的伴濟濟四界佈道。原本霸逼呵咾𪜶，總是後來嫌𪜶。a。1183革𪜶出。伊iáu-kú熱心傳若久若開闊。
𪜶的道理佮咱的差不多相同。𪜶棄絕霸逼佮祭司，煉獄，替死人念彌撒，拜馬利亞佮聖徒，化質，禁嫁娶，強抽百姓的錢，免票；卻對信稱做義的道理較無明。
後來霸逼不止窘逐𪜶，有時用o擦會，有時吩咐國王差兵去滅𪜶。𪜶紲去蹛佇以大利北爿山。a。1655刣死6000人；致到英國的民主替𪜶出頭。a。1686閣大窘逐算是煞尾擺。
近來𪜶到以大利逐所在傳道理；佇羅馬城也有設教。（論倚敦事會看聖會史記II，第5－8章。）
畫入（a。1324－1384）是英國讀冊人，嫌霸逼的僭權佮教士的無盡忠。後來有改正道理，親像倚敦事會的款。伊也翻譯聖冊；也設一個「散凶祭司」的會，差𪜶四界傳道理。霸逼愛欲掠伊，m̄-kú袂害伊，因為英國的大官有的為伊。伊的學生有的予人掠去燒死；伊死了30年久的時甘店的大會吩咐人挖伊的骨頭燒做灰，㧒落河裡。（看聖會史記II，第九章。）
佇歐羅巴晡喜米啊國有一個真𠢕的先生，烏事約翰（1369－1415）。伊得著話入的冊，也傳道理親像伊的款。（國王的姊妹有嫁英國的王，對按呢兩個國較有往來。）百姓濟濟歡喜趁伊的道理。霸逼有革伊出，伊毋肯降服，講大會著聚集來辦事。所以皇帝西技師問召伊來甘踮赴會，也出保護的字予伊。總是大會掠伊關監，後來共伊燒死；皇帝也甘願。也燒死伊的朋友爺路。看聖會史記II，9章。
埔喜米啊的百姓聽了真受氣，起兵佮羅馬教交戰真久。後來歡喜佮路德交陪。佇𪜶本國受真大的窘逐；有的去別國號做毛類非啊，佇遐設教，到佇今日猶佇咧。𪜶一項真好，就是鼓舞宣道的事；𪜶佇外國所設宣道會的會友比𪜶本國的會友幾若倍較濟。歐羅巴佮美國的會友現今有10，0000，𪜶的宣教師350個。
佇以大利國，福文地城，有一個修道人，捎花藍鑼啦（，1452－1498）。伊也有傳恩典的道理，卻較無親像路德遐明。伊𠢕勸人反悔改變，予城內的百姓暫時改換𪜶的風俗。總是伊也予霸逼掠去燒死。
a。1500彼爿的事情有嶄然改換新款，親像咧開路予教會較快歸正：
1。遐的國度勻勻仔較徛在，百姓有囥顧國的心；國王若佮伊的百姓合就較毋免驚霸迫。彼時的霸逼𪜶的品行也較毋好。a。1471－1500有三個真歹，予眾人所可惡。這項已經揀了。
2。a。1453，回回教的人拍康士旦丁城；到今iáu-kú咧管伊。彼時彼國的先生毋肯降服，濟濟走過西去。𪜶有帶𪜶希臘的冊佮𪜶去；到逐所在做先生教人讀希臘的文。彼時濟濟人歡喜佮𪜶讀，紲講究古早希臘國聖人的道理，來開𪜶的心竅；也讀古早聖教先生的冊，來比並𪜶彼時教會的款式。隻的讀冊人的中間有的趁耶穌聖教；有的猶原趁羅馬教，m̄-kú較無降服；真愛批評譏刺彼號無路用的教士；從中第一出名的就是以粒莫。（看史記II，15章，91－95面。）又閣一項真要緊就是對彼時人會曉得讀新約的本文，通翻譯做逐國的腔口。
3。a。1455人用活版的字印聖冊。前攏是用手抄寫的，冊真貴，少人讀。對設印冊的器具的了後，冊真坐也濟濟人愛讀。第一要緊就是百姓得著聖冊通看。又閣歸正的先生毋但傳道理予𪜶的學生聽；𪜶也印冊講明恩典的道理，予眾百姓以及外國人攏通看。
4。佇1492有一個西班牙人駛船到亞美利加洲。前無人敢過彼个大西洋。對彼時人的心較開闊，較無受把縛。後來歐羅巴的百姓若拄著窘迫蹛袂牢，𪜶會走去美國閃避。
有人流傳講a。1517，10月30暝，捒事年國的公侯夢見，有一個修道人寫大字佇維敦埔的禮拜堂，雖然相離開5舖路的遠公侯iáu-kú會看見遐的字；彼支筆也真長，有到羅馬城，振動霸逼的冕旒！過日路德馬丁佇彼个拜堂的門有釘一張字樣記載95條的道理，咧辯駁免票的理氣。對彼日通算歸正的興起。（看史記II，11－16章。）
路德馬丁是散凶作穡人的囝，出世1483，11月10號。伊的老父差伊去讀冊通做辯護士；m̄-kú伊的良心醒，知罪，真驚，去做修道人。佇遐猶原無平安。a。1508佇為敦晡做神學校的先生；a。1511去羅馬；佇遐想著彼句「對信才會活」，心就平安。對彼時不止對重恩典的道理，見若犯著這條的道理，伊定著愛辯駁。所以提信來賣免票的時，路德出力辯論，紲嫌霸迫。佇1520年7月15號，霸逼出詔擬路德；佇12月第10號，路德佇市場將彼張詔燒lio去。
佇1521，皇帝召議會佇gôo毛城聚集，叫路德來予伊辦，也出保護的字樣予伊。路德無認錯，遐的主教的愛護伊死，親像百外年前害死烏事。總是皇帝毋肯害伊，放伊倒--去伊的厝；m̄-kú擬伊死罪，人若拄著伊著刣伊。所以伊的朋友差人掠伊去山內的厝，蹛佇遐10月日久；佇遐翻譯聖冊。
伊無佇咧的時道理傳若開闊；彼時有人做代誌過頭，路德就倒轉去設法；也無人害伊。毋但按呢，才的公侯有的也叫霸逼著歸正。佇1526議會佇事拜城聚集，議定逐國通出在伊打算；總是皇帝毋准，叫𪜶閣聚集著照gôo毛的議會所注定。彼時幾若國的公侯以及大官獻這張字講袂使得按呢，𪜶毋降服。（對按呢咱耶穌教佇彼爿叫做。）佇1530皇帝本身來烏事步欲設法；彼時路德佮真𠢕的朋友，muî難敦備辦一個信經，予人讀佇皇帝的面前。到今路德教iáu-kú咧用這個信經。
皇帝毋肯准，叫𪜶降服；𪜶決斷毋。後來起兵交戰；到1555議會閣聚集佇烏事哺，議定論聖教逐國通出在伊。
路德教拄著幾若項的阻擋。一項是彼時的作穡人真散，那久若艱苦。𪜶本然已經幾若位有反叛袂成；佇1527有較好膽結黨。𪜶排列12條款𪜶欲討，較濟卻是真公道，𪜶所應該得著。總是國王毋肯，差兵佮𪜶相刣，有刣死5，0000人。這個代誌不止阻擋歸正的事。國王嫌路德講是對聽伊的道理百姓就想這個意思；百姓反轉嫌伊舖排公侯無體貼艱苦人。
又閣一項是路德佮瑞士國歸正的先生不和，攏是辯論晚餐的意義；致到相爭親像對敵的款式。
又閣一項的阻擋是因為人傳彼號無法教，差不多親像保羅的時陣，m̄-kú較傷重。照𪜶講信主的人無降服律法，也毋免趁律法的話；逐人受聖神的感動就好。有的燒𪜶的聖冊，因為毋免看；講人講究學問是無路用；看輕洗禮，晚餐；講教會內毋通設立人當職；百姓也毋免降服官府。𪜶嫌路德親像嫌羅馬教一樣。到逐所在入拜堂毀壞內面的物；四界不止擾亂。路德的學生有的受迷；伊本身出力佮𪜶辯駁。官府也看𪜶做謀反出力壓制；有的刑罰真慘。羅馬教的人講照路德的道理隻的人是著，𪜶較好膽激彼个理氣若定。公侯拄著這號事，有的也淡薄忍；驚了別日若久哪會按呢。頂面所講遐的作穡人也予𪜶陷害；𪜶受𪜶的迷惑行錯，致到路德佮伊的朋友較毋敢為𪜶。
才的先生有的也去到瑞士國去攪擾；予佮林出力辯論來約束。
也有一項真可憐，也真厲害。有一個歸正的公侯伊的私慾大，常常愛去𨑨迌。總是心內也艱苦；咧想若加娶一個某是較好濫糝𨑨迌。照伊想舊約的時聖徒有娶幾若個；伊的婦人人若甘願敢會做得。伊差人去請教路德佮伊的朋友；因應伊講，應該著家己約束；可惜也有講，若果然袂約束得。閣娶一個是較贏濫糝𨑨迌。公侯聽了閣娶一個婦人人（a。1540）。先生想了知錯；muî難敦煩惱到欲死。無偌久人得著知，不止嫌𪜶；夫人的親人也真受氣；公侯也著真細膩辦事，驚了若得罪皇帝，伊會擬伊死罪。照按呢看公侯若背教佮路德做對敵也是較好，較無阻擋聖教的進步。
羅馬教較興起也有幾若項的因端。一項是𪜶受勉勵，改換歹風俗，較細膩講道理。閣一項是大窘逐歸正的人，或是用官兵，或是用o擦會。致到以大利，輸辦雅，o第二啊的歸正教攏予𪜶剿滅。
也有設耶穌議會，刁工欲予人攏閣歸羅馬會。老搖啦以臘抵如（1491－1556）是有爵位的輸辦雅人，少年的時當兵，著傷；發熱的時看見馬利亞招伊做伊的工。伊就發願欲盡伊的力閣興起舊教。佇1540有設一個會，定著有這個意思。彼個會友真熱心，m̄-kú毋好名聲；若會興起聖教就不管甚麼代誌𪜶攏敢做。𪜶中間有一個不止出名的人，就是阿輝犯支（1506－1552）；伊有來印度佮日本國傳教，也愛入中國，m̄-kú彼時無機會。人風聲講伊有行洗禮予100，0000人。
路德佇德國咧傳教的時，事坱離（1481－1531）佇瑞士國平平是傳彼號恩典的道理。路德歸正的事較出名較濟人有聽見講，m̄-kú瑞士國歸正的事也是大要緊。事坱離少年的時讀冊，真興讀希利尼文佮聖冊；對按呢得著恩典的道理，毋是對路德學的。佇伊所蹛的所在有馬利亞的像會目，濟濟人去遐求醫病；事坱離嫌彼个異端，勸𪜶著信耶穌就夠額。也禁人毋通買免票；其餘逐項的異端也棄絕。甘篤愛欲擋伊毋通講；m̄-kú百姓請𪜶議論兩爿的道理，後來歡喜趁事坱離。彼時瑞士國有濟濟省，逐省辦家己的代誌；從中有的趁舊款，有的愛換新；致到相刣，事坱離予人刣死。後來議定逐省著出在伊趁道理。現今瑞士國的百姓差不多六分是耶穌教的人。
𪜶第一出名的先生是佮林約翰（，1509－1564）。伊是真𠢕的法國人，本屬羅馬教；到23歲入耶穌教，佇pa禮輸拄著窘逐，著走去別位。佇1536有出一本冊排列耶穌教的道理，真大感激人的心；咱佇遐所傳的道理較濟是照彼本的款式。後來去蹛佇瑞士國，tsià年花城；佇遐設嚴法約束百姓的風俗，出力傳道理。濟濟國的人到遐聽伊的教示。
佇彼爿的國的中間大概南爿的屬天主教，北爿的屬耶穌教。（俄羅斯佮希臘國屬希利尼教）。佇以大利，輸辦雅，o第二啊，耶穌教予官府滅去；現今少少人咧趁，國也較衰微。瑞士國較無一半屬天主教。德國的南爿屬天主教，北爿屬耶穌教。丹國，瑞典佮挪威屬耶穌教。
荷蘭國原本屬輸辦雅的皇帝。佇遐有人趁路德的道理，後天主教的人掠去燒死（1523）。皇帝吩咐總督著攏剿滅彼个教。百姓就反叛，久久佮皇帝交戰，受濟濟的艱苦。𪜶較𠢕行船，對按呢較會抵當。a。1579七省佇北爿合做一個國，叫做荷蘭，攏毋認皇帝做序大。南爿的趁羅馬教，猶原屬輸辦雅管；後來予法國較贏。佇1839年另外設做比利時國。
荷蘭國拆了有興旺，伊的百姓到外國做生理。對1624－1662管台灣，佇遮傳道理設教就是一個荷蘭國。佇南平洋有幾若個大海嶼iáu-kú屬伊管轄。
佇法國也有人愛歸正。國王佮霸逼攏愛阻擋，也常常窘逐，捌一擺刣死4000外人，沓沓掠人燒死。總是濟濟人趁，有的有爵位的人，從中有水師提督，高利尼，不止出名。後來兩爿相刣，頭尾差不多十擺。耶穌教彼爿个人叫做府書若（Hugoenoch）的人。佇1572，8月23暝，大家相和的時，國王暗靜差兵刣死耶穌教的人，彼暝佇芭蕾輸刣死4000人，從中高利尼予𪜶刣。後來四界刣，計共刣死7，0000人。八月24日是巴多羅買的節日；人用伊的名來賀彼个事。霸逼聽了真歡喜；佇羅馬城有點燈，放銃，迎鬧熱，鑄牌來數念。近來天主教的人較見笑，較無愛講起。

場面。書堂風昌、九如正在唸書
1、師：風昌拿冊來讀。
2、昌：好，子曰學而時習之，不亦悅乎，有朋自遠方來，不亦樂乎，人不知而不慍，不亦君子乎。
3、師：好、你真聰明。
4、昌：感謝先生的教示。
5、師：如九，你也拿來讀。
6、九：先生欲讀佗位c彼本。
7、師：你連1本三字經也讀無偌濟，也有偌濟本媽？（如九拿出來先生面前讀）
8、九：人.之.初.，性.本。
9、師：閣來呢？
10、九：閣來袂記得，先生你讀予我聽，我就會記得。
11、師：你閣想看覓？
12、九：啊.有啦，坐相近。
13、師：甚物，著讀予好。
14、九：接相倚。（接相倚）
15、師：你將人之初解釋予我聽、
16、九：人是土豆仁、（老師搖頭吐氣）
17、師：初是甚物？
18、九：初是皮初个。
19、師：性是甚物？
20、九：性是擤鼻。
21、師：善呢？
22、九：善是讀冊讀了真僐。
23、師：了然、了然、你真袂進步，按呢我做一個對予你對。秋雨對甚物？
24、九：我想賣出。
25、師：怎樣想賣出，先想看秋是甚物。
26、九：秋.秋.啊想著啦，秋是羞羞羞袂見笑。
27、師：歹子弟濫糝來。
28、九：彼款的對我袂曉，若別項我就會。
29、師：你會做甚物對，念予我聽看覓。
30、九：天對地，懸對低，鱟桸對飯籬，鼎蓋對鼎撮，老母對老父，阿兄對阿姊。
31、師：猶有甚物？
32、九：無啦。
33、師：猶有一句，我教你，越過去。
34、九：好（就越過去，老師拿竹鞭在手）
35、師：你閣將你的對念一遍。
36、九：好，天對地，懸對低、（以外照旧繼續念至終）。
37、師：腳尻對竹棓（直打，如九哭）。
38、九：昌兄，趕緊來救命咧。
39、昌：先生啊！請寬諒咧（如九之父入來）。
40、父：到底怎樣，如九你哮乜代？
41、師：原來是你如九真無慇勤讀冊，拄我做一個對秋雨予伊對，伊對無，我叫伊先將秋字對，伊就講羞羞羞對袂見笑，閣對甚物。天對地，懸對低，鱟桸對飯籬，老母對老父，阿兄對阿姊，我就假一個對，修理伊。
42、父：你這個無路用的人，連秋雨對春風也對無來，猶欲讀甚物冊，來我教你一個對，頭殼碗對五斤枷。（就賞他一個巴掌，如九閣大哮起來，那時候母進來。）
43、母：是甚物代誌，好天好時也咧叫溪鑼。（括號內原文無清楚）
44、父：生甲這號不肖子，無拍死留這咧相卸。
45、母：恙仔，你毋免遐受氣，氣tshió就是用拍的，若錯手拍死，你就做無窟頭，人講教囝也著硬，也著軟，我慢慢來苦勸伊就會聽。
九仔來，阿母共你講，你著認真讀冊，後日才會寸進，你無想三十六房只靠你一人，你若肯讀光明成器就會「顯祖榮宗」，就是你的威風，你看昌兄遐-ni̍h認真，咱有好模樣著學，毋通𨑨迌，浪費時間，「勤有功，戲無益，戒之哉，宜勉力。」這擺阿母來講情，對今以後著盡力讀冊，咱著學正經，若無，無路用，你聽阿母的嘴，無停就毋免受恁老父苦刑。
46、母：阿母，老師拍我的屁股，講是尻川對竹棓。
47、師：太太真對你不住。
48、母：老師，毋通按呢講，這是我的囝不肖，予老師真理氣，對你真袂得過，總是望先生盡力教，督就是。（郵差上場）
49、郵：吳風昌是佇遮是無？
50、父：是，是，甚物代誌？
51、郵：電報（郵差退場）
52、父：（先讀）「吾兒之前，你父今朝別世，須告伯父，並火速回家」母字（驚奇流淚）。
53、昌：阿伯，是我的父親怎樣是無？
54、父：昌仔，你的老父死啦，你的老母叫你趕緊轉去（風昌接電扱放聲大哭全場人拭淚）
55、母：好好人忽然間聽見伊死，予人真傷心。（對昌講）乖孫毋通哮，事到按呢，著忍耐，趕緊去準備通轉去，阿姆這小可錢予你做路費，你轉著共你的老母講，凡事認命毋通過頭悲傷。
56、父：阿伯實在也真毋甘你轉去，總是拄著按呢無轉也袂用得，總是轉去著苦勸你的老母，著保重身體，喪事若辦清楚，馬上著閣來，才袂誤著你的學課，我這3000元予你做喪費，若無夠，隨時寫批來我就閣寄予你。
57、師：風昌你毋通哮，我也替你可遺，這是人生最後著行的路，你也毋通過頭憂傷，但是孔子講「生事之以禮，死葬之以禮，祭之以禮，祭之以禮」所以為人子到應該著轉去，向靈前讀，通安慰你老父的靈魂，也通表示老師對死去的人的哀悼。
58、昌：感謝老師的好意，我父親一定也是真歡喜，總是受老師的恩情猶未通報答，人講「一日為師，終身為父。」風昌日後若得著寸進，也是老師教訓的功勞，我的確毋敢「忘恩背義」，望老師保重身體，阿伯，阿姆，我父親的死，是我無佇身邊看顧的不孝，今今仔日欲轉來去盡做囝的本份，總是想著佇讀冊，受著阿伯，阿姆的疼惜的恩情，是親像山遐大，海遐深，昌袂通報答，映望阿伯阿姆原諒。
59、母：乖孫毋免客氣，咱是家己的人咧講甚物恩情，你若盡力讀冊，日後會得光明寸進，阿伯，阿姆就歡喜啦。
60、九：昌兄你轉去我真無伴，若予老師打屁股，也無人通講情，你若共阿叔埋葬了，著緊閣來。
61、昌：如九，我也想每日佮你作伙讀冊，無拍算，今仔日父親死去，無轉去都袂用得，你著認真讀冊，讀得好，老師就袂閣打你，我若代誌辦明白，馬上就閣來，你毋免掛意。
62、母：好啦，現在時間無早啦，趕緊入來去準備出發（一同入內，幕下）

場面如九的家庭
63、九：叫你緊提來是聽有無？
64、妻：來啦，小可慢一下仔你就發受氣，你毋免假某威，我是毋驚你。
65、九：甚物你敢閣做對裂媽你這個是破格查某。
66、妻：按怎破格呢？
67、九：你來無1月日就死父，無到1年就死老母，這毋是破格是怎樣才是破格。
68、妻：你毋通冤枉人，你的父母食到80外歲未死，是欲食到百外歲是無？
69、九：你這明明是破格，猶咧濟嘴。
70、妻：啥貨？老實講，老父是予你氣死的，你反轉講是我咧破格。
71、九：怎樣是予我氣死的，老父老啦，死是當然个，無是欲食甲變妖精。
72、妻：都著啦，毋無你講是我咧破格。
73、九：共我恬恬，我無講的話你毋應該反對。
74、妻：聽你咧放狗屁，你講無理的話，我間佗欲反對。
75、九：真正媽？請你閣講看覓。
76、妻：嘴是我家己的，講就講，佮你甚物關係。
77、九：好，你會按呢硬嘴，我就拍你，予你變軟牙。
78、妻：好，請你拍看覓？
79、九：你毋通提恁老父來做後盾，愛我拍你是真容易。
80、妻：你若真正好膽，我就隨便予你拍。
81、九：你真是討皮疼。
82、妻：若毋敢打就毋是恁娘生的。
83、九：好，到遮來，無拍賣用得。（如九比勢欲打下去，妻就大聲喊救人，此時候風昌入來）
84、昌：慢一下。
85、九：蚵！昌兄久見。今仔日是甚物風吹來。
86、昌：如九，你真平安媽，真是光陰似照日，宛如咱離別以來，一目ni̍h使了叨我年久，聽見你的阿爹阿母已經別世，真可惜，我（原文不清楚）受𪜶老人的真照顧，恩情猶未報答，閣也袂通來參加𪜶的葬式，實在對不住，我今日專工來探你的近況，想你近來真發展。
87、九：我家己是袂發展，總是承受家父這份的財產是真袂少的。
88、妻：請食茶。
89、昌：多謝，職位是貴太太媽？
90、九：是，拄拄佮這個柴耙咧欲演戲，若毋是你來，明仔載著閣買碗。
91、昌：這是袂用得，人講家和萬事成，翁某是著相和好，我看你家庭真富裕，現在公子有幾個？
92、九：若講公子是無，若講財產是真不得了，父親生前我是無咧管甚物，到父親死了後，我想袂到有遮大的財產予我想攏袂曉欲按怎用，特好的田共有二百外甲，瘦山仔園也有幾若十甲，三層樓四、五十間，現今三千外萬，金仔百外斤，實在真無好管理，昌兄你這十外年也真發展hoòⁿ？
93、昌：我真毋值著你，共你恭喜，我對父親死了就去讀基督教的中學，佇-遐入教信耶穌，後來閣讀神學院，佇船年畢業，現在硩做牧師，已經佇3年前結婚，生1的後生。
94、九：這也是真通歡喜的事，總是你去入番仔教，做牧師，我大無贊成。
95、昌：這是我最幸福的事，你看信耶穌的國家真興旺，𪜶的民族也真強壯，你若信耶穌，你的家庭才會得著信，今仔日是上帝差我叫醒你的日（鐘聲空空空）。
96、昌：你聽見鐘聲無，這是摃鐘的聲，咧警告你著緊來信耶穌。
97、九：多謝～～到底是牧師𠢕宣道。
98、妻：時間無早啦，請昌風兄作伙食暗頓。
99、九：是，請作伙來去用。
100、昌：真攪擾。
101、九：講甚物，咱是上1家的人。幕下

（如九酒醉，拉一個妓女登場）
102、九：你是欲做我的太太，袂使離開我的身邊，緊綴我來。
103、女：甚物人欲做你這個廢人的太太，手放毋通咧膏膏纏，緊提錢來。
104、九：你前日敢毋是講真愛我。
105、女：我是愛你的錢，你錢提來我就毋真你。
106、九：錢是真濟，世間甚物人會比我較好額，三層樓，數十間。
107、女：雞牢，狗舍攏嘛你的。
108、九：肥田也有一百外甲，出在你用一世人用賣了。
109、女：著對人借。
110、九：毋免加講話，緊行。
111、女：愛我佮你去，先提五十六來，我就佮你作伙行。
112、九：你放心綴我來，我就予你3條金條。
113、女：有影無？你先來予我看，我才佮你來去。
114、九：現在是無，你佮我來去阮兜提。
（兩人正欲開步時風昌出來）
115、昌：你減毋是如九媽？
116、九：昌兄，你才ni̍h暗，也來遮。
117、昌：我下昏來遮佈道，拄仔煞欲轉來去，你𤆬這個女士欲去佗位。
118、九：這個是我的小妹，下昏去戲園看戲現在欲轉來去。
119、昌：是你的小妹，你敢是無。
120、九：我講毋著，是阮老母的小妹。
121、昌：奇怪，你的老母欲成百歲的人若有這小妹才少年，如九你毋通騙我，我看你咧酒醉，又閣是佇酒家的門口，床來這個女士就是酒家女。（轉向女方談），一位女士對不住，伊是我的叔伯小弟，伊有某囝，你毋通綴伊，若有佮你無清楚，我通（原稿不清楚）也著離開，伊現在的職業（原稿不清楚）的霜越，我是教會的牧師，映望你也來信耶穌才會得著救。
122、女：多謝你的好意，我毋是佮欲伊囉嗦，因為伊帶我出局的錢猶未予我。
123、昌：按呢你通放心，我通替伊予你，遮有夠無。
124、女：多謝。再會。
125、九：昌兄真對不住，我實在真見笑。
126、昌：如九，今暝昏你真幸運，你雖然行迷路、來到遮，反悔，也袂慢，西洋的俗語講「玫瑰花雖然真媠，總是有刺」我看彼-的妓女雖然親像玫瑰花的媠，總是後來一定無好結局（鐘聲空空空）。
你有聽見鐘聲無，閣咧對你霆，𪜶是上帝叫我來叫醒你的，映望你趕緊來信耶穌，你才會得救。
127、九：毋通閣宣道，暗啦，轉來去（如九帶酒醉顛顛的走，風昌也綴伊行）

128、卜：抽籤卜卦籤卜卦，是卜卦兼相命，gín若卜根基、老人卜八字、查某人卜花只。
129、甲：算命𤺪猶，我來請你相一下。
130、卜：好，來遮坐，毋知你欲問甚物？
131、甲：我先請問我的父母佮兄弟怎樣你若講有對，稱你高明。
132、卜：這較容易，（就紙寫出給他看）你的父母兄弟，我寫佇一張紙你看有對無？
133、甲：（接紙來就念）父無喪母，現在桃園出一支。啊這毋著，你咧放狗屁，我的父母安安在在，你講我無父閣死母。
134、卜：這是你讀錯，著按呢讀，父無喪，母現在，桃園出一支
135、甲：是按呢，總是兄弟也無對，我兄弟有4的，你講我一個。
136、卜：這也是解說錯，桃園三結義，原是三個，又出一支，就是閣一個，計共是4个。
137、甲：按呢講，你實在高明，我轉來去（原文不清楚）叫幾個仔來予你相。
138、卜：（原文不清楚）晾先生禮呢。
139、甲：歇，我都袂記得，這小可予你食茶。
140、卜：貪財～～抽簽卜掛。
141、乙：先生，我相看覓，去向先生有高明仔無？
142、卜：有高明仔無請來試看覓，來先斷你的六親、父母兄弟
143、乙：好、請你將我的父母兄弟斷看覓？若果然斷有對，我才送你紅包禮。
144、卜：（將先前之紙拿給他看）你的父母兄弟我攏寫佇遮。
145、乙：父無喪母現在桃園出一支，啊！無對～～我現在有老母你講父無死母、按呢真無對。
146、卜：毋是我斷無對、是你念毋著，我是共你寫父無喪母現在，就是家內的母親現在的意思。
147、乙：按呢父母有對，兄弟就無對啦，我兄弟有兩個，你講桃園生一支就是無對。
148、卜：這也是你讀錯，桃園三結義，三個出一支就是出去1的，k猶m毋是兩個。
149、乙：真高明，按呢這個紅包予你食茶。
150、卜：（將紅包收入衣袋內後）這就毋免，真多謝。
151、九：相命先生，我聽講你真高明，專工欲來予你相一個。
152、卜：豈敢，有聰明仔無聰明，你的父母兄弟我已經絞你tuân好好，佇遮你看覓。
153、九：你真有先見之明媽？
154、卜：毋信我提出來予你看，你毋免著驚（再將先前紙提出來給如九看）
155、九：父無母喪現在桃園出一支兄弟有對父母就無對啦？
156、卜：怎樣父母無對媽。
157、九：我攏無父母啦，你講父母攏佇咧。
158、卜：這是你的讀錯，父無，喪母，桃園出一支，甚物無對呢。
159、九：是按呢，真正高明，我閣拜候你（這時風昌進來）風昌久見，你今仔日真罕行
160、昌：如九，我有話欲共你講，請你來。
161、九：好，先生真失禮。
162、卜：友的，紅包禮。
163、九：我紲袂記得（拿紅色給卜，向昌這邊來）
164、昌：如九，咱就是讀冊人，毋通學普通人的無智識，江湖是1奌訣，攏是虛詞毋通信。
165、九：總是這個相命師確實有高明，我便講錯，伊就將我的父母兄弟斷得對對對。
166、昌：這無奇怪，一款个句是仙科句，毋信我念予你聽，父無，喪母，這是無父無母，父無喪，母親在，這是無父有母。
167、九：是，是，到底是你聰明，我實在毋值著你。
168、昌：如九，孔子說「死生有命，富貴在天」，通講人的運命是出對天頂的主宰的催排，毋是人所會𠢕得的，（鐘聲空空空）你有聽著無警鐘又閣咧響啦，這警鐘親像咧對你講，叫你著來信耶穌，心才會平安。
169、九：多謝你又閣咧宣道啦，今咱著轉來去啦！

（如九手拿一包的鴉片土，無湊崁出來，遇著夜警）
170、警：徛予正，你欲佗位去？
171、九：我欲轉去。
172、警：怎樣到遮暗才欲轉去。
173、九：因為佮朋友加講幾句話，無拍算才ni̍h暗啦。
174、警：你手裡提甚物？
175、九：這是麥芽膏。
176、警：甚物，麥芽膏，予我看覓（如九怕得欲命）鴉片土你真好大膽，你敢毋知聖旨到逐位見若買賣鴉片的攏著死刑啦，你著伏法受縛。
177、九：老爺啊，我做錯做這號犯法的事，請原諒一擺。
178、警：毋免加講話，好好綴我來（兩人正開步遇着風昌）你敢毋是吳牧師媽？
179、昌：你是甚物先生？
180、警：原來是思人吳牧師，我就是劉受恩，5年前致病倒佇路邊，受你解救共我送入基督教醫院，共我醫治，共我看顧，我的身體才得著復原。當時勸我信耶穌，我退院了後就職佇衙門內，因為我勤勉職務現在已經升做夜警隊長，這也全是你所賜的，我時常都咧數念你，無拍算下昏會佇遮相遇，請你來去阮兜奉茶。
（攑-頭看如九）你兼毋是如九媽？
182、九：是風昌兄，我真見笑，我今是失望的人啦。
183、昌：到底是怎樣呢？
184、警：吳牧師，伊犯著買賣鴉片土的罪，這是伊犯罪的證據（就拿阿片土給昌看）現在世上對這項犯罪是非常重大，伊竟然敢違犯，請吳牧師毋通干涉較好。
185、九：昌兄救我的性命咧，你這擺著救我，我的確欲反悔。
186、昌：劉先生，這個是我的阿伯的囝，算是我的兄弟，請看我的面子，這擺來赦免伊，我相信伊也咧反悔，因為伊原來毋是惡人，一時心迷做出這款不法的行為，我通對你負責，來感化伊予伊成做1的忠良的人，這也是法律的本意義，你將伊交予我負責保釋，我一定欲改變伊的行為，的確無辜負你的疼心，我也歡喜共伊保證請你寬容。
187、警：吳牧師，本來伊的犯罪是真重大，是袂使保釋得，總是有吳牧師這款的信心，願負責教化，伊會成做良民，我是真歡喜，總是代誌已經發生是袂使解消得的，需要報告上方，我的確為你盡力。但願會照你的向望，到底這物件，我欲設法充公，這人暫時交你負責管束。
188、昌：真多謝，望你有力的幫忙，這擺赦免伊，後擺若閣犯就應該照法處理，我現駐在教會。
189、警：好，請牧師若有閒撥駕到敝舍來奉茶。
190、九：我的確反悔，後擺毋敢閣犯啦。
191、警：你是遇著救星，這擺若毋是吳牧師的面子，你是難得脫出這個犯罪的處分，你著反悔毋通辜負吳牧師這場的恩情。吳牧師，今晏啦，再會。
192、昌：再會，真多謝（鐘聲空空空）如九你有聽見鐘聲閣咧響無？真巧妙我每擺遇著你，攏有鐘聲咧響，這一定是上帝的鐘聲欲叫醒你的。
193、九：昌兄真對不住，我反悔毋聽你的話，這擺也是為著生活發生的問題，所以無顧前後做出一段的犯罪來，請你赦免。
194、昌：聖經講，人的活毋但倚靠飽，是倚靠上帝的嘴所出攏總的話，我無比你較好，總是比你較安心，人著照上帝的義來行，就毋免煩惱，到生活的問題，你欲緊著反悔，信耶穌你才有平安。今已經晏啦，咱著轉來去。

195、昌：恩加我所疼的囝，伯恩、仲恩，今仔日是咱佇世界最後的日子，咱真有福氣窗為咱的主流血，伯恩，你有歡喜為主的名予人刣頭無？
196、伯：歡喜，我真歡喜為主的名來死，因為聖經講咱暫時的艱苦，欲得著真大的榮光。
197、昌：按呢真好，阿爸真安心，仲恩你有驚無？
198、仲：阿爸我無驚，我歡喜欲到天堂
199、昌：真聰明咱欲一同來去，今咱來吟詩349首。
天堂攏無苦難，永活無死，予人千千萬萬享福無比。（吟詩完高官出來）
200、官：吳風昌是你媽？
201、昌：是
202、官：這三個是你的某囝是無？
203、昌：是
204、官：聽講你真慈善仁德，是一個好人，總是你是信耶穌，違法，你若無信耶穌就放你轉去，若堅決欲信耶穌，就依法死刑，你想怎樣？
205、昌：多謝老爺的好意，但是我不論如何時不能違背我的主耶穌的。
206、官：上請你也絞來叫我信耶穌，兩位小朋友，恁毋通親像恁老父信耶穌，老爺就欲并恁也欲糖果予恁食。
207、伯：大人阮毋愛食糖仔，我愛信耶穌。
208、官：信耶穌的著受刣頭，你毋驚媽！
209、仲：阮毋驚，疼是暫時若定个會gik，的火是較舊的艱苦，老爺啊！你也著來信耶穌。
210、官：好，恁既然決意落信耶穌，老爺就欲共恁刣頭。
211、伯：大人對我先刣。
212、仲：老爺對我先。
213、官：畜生，恁攏愛死，既然毋聽我苦勸，來，左右啊，將罪犯押去絞場狗刀處斬（号頭鳴三声，忽然報馬進來報告）。
214、報：報告，總督到啦，講風昌案件關係重大，總督欲親身辦理
215、官：原來是按呢，左右啊，開中門迎接（總督進來）上司駕臨下官慢按，失禮罪就。
216、九：免禮左右退到邊，將罪犯帶進來。
217、九：你是吳風昌媽？
218、昌：是
219、九：你毋知信耶穌是犯罪媽？
220、昌：是知影
221、九：按呢我欲問，你欲信耶穌猶是欲受刑。
222、昌：我的信心是改變得的，請老爺罪行。
223、九：你真的愛死，毋愛活媽？
224、昌：是。
225、九：你攑頭來。
226、昌：僫，如九！是你媽？
227、九：昌兄，上帝妻我來敨放恁，我受你拯救了後，改過自新就職，官衙上進做總督，也是你所賜的，今仔日聽你危逆，特趕前來救你，報答前恩。（鐘聲空空空空空）這個鐘聲真奇怪，一擺響5聲，我信是上帝叫醒我，看lín這款的信心，真感激我對今日起也欲信耶穌啦！
228、昌：如九，感謝主的恩，也感激你的友情
下幕二人握手，鐘聲連响。
1。老師周的法

著者：賴仁聲
台灣教會公報社

蘭香透早起來逐項款好勢，就照常去出勤。伊是佇某間基督教病院做護士。未來病院以前是佇咱的教會的女學初中畢業。後來考入醫院來做護生。佇醫院已經做工約6年，佇伊的帽仔已經有一巡烏巡，因為伊的成績特別好，做人溫純，恬靜，勤快，親切，所以對護士中受選拔做一科的領班。現在伊是做外科的護士班長；伊的下面有5，6個同工，大家真尊敬伊，真相聽嘴，同心來服務病人；所以院長，護士長，都真對重伊。
蘭香姓李，所以一般的人攏叫伊做「李小姐」，若是𪜶的同伴大家叫伊做「蘭香姊」。李小姐是佇台南東爿，入山離約倚台灣里三四舖路的一個山內教會的查某gín若。伊只有三個姊妹仔，伊排第二个，當伊四歲的時，伊的老母閣生小妹仔，佇月內的時土話講著月內風，紲離開世間。當老母別世的時，實在真可憐。彼當時李小姐的姊姊才7歲，伊本身4歲，小妹拄出世。老父當時30歲，頂無親，下無戚，老父是一個單身漢，對海口來山內予老母招的。講起來也是真奇緣，老父是海邊討魚人的囝，細漢父母早死，少年當勇的時，伊厭恨佇海裡冒險，戰風湧掠魚的生活，閣伊若閣想起伊做gín若時代的境遇，到這時嚨喉管都猶會滇，目屎都跨目墘。
講起來話頭長，蘭香的內公就是布袋彼角勢的人。東石，布袋，北門遐的人攏是咧掠魚，曝鹽來過日。若有作穡也是極小可，大家做毋成物。是㾪沙園仔，是風頭，水尾；風真透，有時海水煙拍上陸地，若準硩落鹽雨咧。所種的是蕃薯，蘆黍，土豆，常常欠水，收成是毋成物。所以濟濟人靠討海，抑是去製鹽公司做苦工來度活。按呢李家自早是真艱苦，真清淡。彼年特別歹年冬，所以蘭香𪜶內公也佮人做陣去出海。無拍算彼年毋但五穀歹年冬，就海裡也歹海冬。所以大家就參詳去較遠洋來討，向望會得討較有。無拍算，一下去紲無回頭，因為當𪜶開帆的3日後做風颱，穩當是失事。風颱後等一禮拜，兩禮拜，規月日，攏無消息。厝邊逐個替李先生娘，平時人攏叫伊「進財嫂」真煩惱。進財兄，蘭香的內公失事彼時，𪜶老父才6歲。自細生做㾪㾪，腳躼手躼，伊的正名叫做李永福，但是因為伊的腳躼手躼，雖然是6歲，看著若準7，8歲款咧；所以大家都叫伊做「躼腳的」。進財嫂暝日流目屎啼淋哭淚，初一十五常常都點香跪踮埕尾開聲哭，聲聲句句「我心肝，我夫o穢，你今仔日放心做你去，看你放我佮躼腳仔囝欲怎樣？」哭得鼻流瀾滴，予厝邊的人大家替伊真傷心。店是一間海邊寮仔，雨來tsho̍p tsho̍p滴，風來破壁風算算哮，寒gi̍h gi̍h；佮是一領被若準鹿肉脯，佮頭腳吐，佮腳頭吐，佮腹肚是雙頭吐。被單破糊糊也無通補，想來就是苦。厝邊遐的婆仔嬸仔較軟心的人若聽伊咧孝飯，咧哭，濟濟人踮邊仔替伊暗靜流目屎，想講這個少年人看欲按怎牽囝守一世人就好。過年偌久，都攏無倒來啦，厝邊的人就苦勸伊閣嫁。起頭進財嫂真惜本份，想講咱是散凶人，毋捌半字，閣牽一個囝，今躼腳的也8歲啦，人thái會欲愛咱啦？所以真守本份，佮囝出去抾蕃薯仔渡過日。若較內面勢的鄉村咧𤲍甘蔗的時，就𤆬囝去咬人攔蔗根，剝蔗箬來趁寡錢倒來買鹹魚仔，擔寡蔗箬倒來做柴燃。按呢罔反，罔渡過日。拄遇躼腳仔囝8歲年尾，隔壁庄有一個人叫做新發啊，伊是佇製鹽公司硩做工友，曝鹽的工人，死某，放兩個gín若；人就來共進財嫂啊報親情，大家真共伊贊成，看猶遮少年，進財兄死落，田無一坵，園無一株，看欲守到啥時躼腳的才會大漢。新發兄都也欠腳手，七講八講，彼年冬節瞑大家就成親。
無偌久對gín哪就定起大人事。躼腳的佮後叔的囝算來是接面小弟，小妹定冤家。新發兄猶有一個老母，今年才倚60捅歲。海口人真粗健，猶會出去捎柴六草，講話聲響，厲害，佇𪜶製鹽公司的工寮，工友的宿舍袂輸是老家婆，查某總理。人若gín若頭燒耳熱，牽尪姨，觀三姑仔，都攏是伊咧替人設法。問佛燒香，人跋杯若跋無，都攏是伊咧替人下神托佛。平時是真刻薄，粿算個，肉算塊。另外創一腳菜籃，是年八節，有粿粽，雞，鴨，豬肉都提去囥菜籃，收踮伊的房間眠床前，吊懸懸。若毋是𪜶查某囝倒來做客，是無人食會著。
到遮躼腳的𪜶母仔囝知死啦。拍罵有，食穿無。古早人講，「食人目屎流飯，三頓睨碗睨箸」。母仔囝若𤆬出去做工，常常佇園頭園尾對看流目屎。

上彼年欲近年兜的29瞑，家家戶戶攏咧備辦過年，有的炊粿，有的刣雞，今進財嫂拄嫁來無偌久，平時是散凶人，過去毋捌家己炊粿綁粽。今害囉，炊粿毋知通下粿氣，粿炊袂熟，發粿炊袂發，𪜶大家對外面入來看一下火沖天，攏無講甚物，自按呢越入去房間，開聲哭𪜶死去的彼个新婦。聲聲，句句，我金新婦今仔日做你去，看今仔日閣娶這哪有路用。對遐起進財嫂若無𪜶老大家的緣。過年暝昏大家咧圍爐，躼腳的人也無叫伊倚去食，伊家己也毋敢倚去桌頂食飯。前生的大孫細孫俺媽一人夯一枝雞腿予伊，逐個食到津津有味，躼腳永福啊，徛踮戶碇邊吞嘴瀾，目珠金金相，也無人會出得提一塊予伊。老母的心親像欲落去的疼。想講咱今仔日歹命才著來按呢，緊共伊目叫伊走。等候人無看見的時，偷揜一枝雞腳予伊tsuīnn tsuīnn咧，佇房裡偷共伊攪一湯匙仔豬油參鹽花仔予伊食。目珠開了了，是緊三嘴做兩嘴飛，緊食了了。但是真拄好接面媽入來，看伊佇灶腳嘴猶咧哺，就按呢直罵，罵講你這潑婦，敗家婆，踮灶腳母仔囝咧偷孝孤甚物？直直共𪜶新婦拖，拖叫伊著去公媽的面前咒誓看伊食甚物？彼暗進財嫂紲想短路，想欲吊脰自盡，佳哉予𪜶接腳翁新發兄早看著，緊救才無死。總是對彼暗氣了紲呸血，紲定定嗽。
過年後，自按呢予躼腳永福啊去咬人牽牛仔度飽。彼時永福啊才9歲，就去共一個姓林的𪜶飼牛，暗時睏佇五間尾的牛寮，無蚊罩，定予蚊叮，不時寒熱仔，面黃phi-phi，有時去飼牛倒來，寒熱仔拄到，腳全路糊糜無khuà洗，自按呢倒店伊睏的位具具遵，也無人插伊。若是欲倒去後叔𪜶兜也是無路，所以家己一個常常偷哮。雖然是細漢，iáu-kú會曉無父的悽慘。隔年10歲，𪜶老母予大家苦毒激心，嗽若傷重，紲成癆傷，到永福啊10歲年尾𪜶老母就死去啦。按呢天下雖罔是闊莽莽，揣骨肉是無半個。自按呢佇林先生𪜶兜飼牛仔過日，自然是無機會通讀冊；𪜶後叔也無來承認，戶口是同居人，所以真正是成做流離失所的孤兒。到15，6歲的時就較擔身命，四界咬人做短工仔，趁錢來度活，遊府食府，遊縣食縣，有時佇海口，有時佇都市，有時佇內山來做工。
當倚20歲的時，捌佇都市做塗水工，因為伊骨力，也嶄然有予伊趁寡錢，總是學歹3日，學好3年，紲學會食薰，紲會啉酒，茶店仔一間行過一間，紲會去妓樓嫖妓；自然無才調去上流的，是去彼號三流的，近佇半掩門仔彼款，若毋是佇「天天樂」，就是佇「萬里紅」，抑是「千里緣」，咧出入，才个名號真好，其實是勞動界的公共浴間，極無衛生，免偌久就染著花柳病，袂趁，加開，就流落佇閣較烏暗的生活。
一日垂頭頕志去並佇城隍爺廟邊的牆壁，時間已經無早啦。拄咧想今瞑毋知欲去佗位睏，去睏豬砧是常常的事。拄攑頭想beh-koh去東市場揣豬砧，拄著一個人真雄，走對伊的面前過，順紲共伊叫，「友个來咧，好空的你欲賺一下無？」伊的心拄拄咧想無步，也無問看是甚物好空的，就綴伊行，行到一位暗暗的位，彼-的人共伊講，你踮遮徛，看有人對這條巷仔來抑無，若平常人，你佯毋知，罔行振動就好，若警察來你著khām嗽兩下，彼-个人自按呢跳對人的牆仔內入去。彼時伊才知彼-的人是欲作賊仔，叫伊把風，做看頭。彼个賊仔是北部真出名的甲級的流氓，𪜶的黨有12生相，這個人的偏號叫做「小猴」，意思是腳手真好𬦰過牆，拄攑萬能鎖匙起來欲咬人開門的時，拄予主人的軍用狗看著，即時開聲吠，看袂賺食得，閃對灶腳後暗暗的所在，盤過後面牆閣出來做伊走。但是主人聽著各樣的聲，即時追出來，永福啊儑面儑面，伊毋捌芋仔蕃薯，毋知豬母皮韌韌，掠準有好空通賺，今敢有甚物通分；猶咧想到心喌喌的時，人逐到，自按呢共伊拖去派出所；欲講無，明明是做賊仔的把風，欲講有，是真衰，袂輸予魔神ámo͘著；作賊心虛，一下刑落去，就認出來。明明是竊盜的共謀，叫伊著供出共犯，彼个主犯是甚物人。擔著鬼拍著啦，連人都猶未十分會認得，名欲-thái會捌伊就好，而且彼暗月晃烏晃烏，閣彼-个人穿烏衫烏褲，穿烏帆布鞋，戴烏拍鳥帽仔，後來面包烏花巾仔，實在是毋知彼-个人號做甚物名，較刑都講袂出來。所以就共伊送去警察局，捒落拘留間仔聽候明仔再。

隔明仔日對警察局的拘留監房帶伊出來，較問嘛是毋捌彼人的名。後來問伊照所會記得彼-个人的形象。高約5尺半，生做無肥，也無㾪。起頭佮伊做夥行的時，有看見伊的面，嘴下斗尖尖，嘴下斗的倒爿有一粒痣，有發痣鬚，正爿的目珠尾有刀疧，大概是予人刜著的刀傷；做伙行到巷仔內暗暗的所在，彼-的人才將帽仔戴崁崁，對褲袋仔撏一條花花的巾仔起來包面，只有賰目珠通看路，就盤過牆。
警察局照這個人相來反遐的流民，前科犯所留咧的相，就發現著所講的面相，是流氓十二生相中的小猴是嫌疑犯。對按呢就發出警戒網包圍。佇警察局，對隻的流民佮常習犯，抑是思想看做不穩的人，毋若有𪜶的相，甚至盡所會都攏有採集𪜶的腳模，手印佮指頭仔痕。因為這是真好的搜查材料。所以連鞭得著嫌疑犯的線索。小猴毋但干單是竊盜犯，其實伊不論強姦，閘路搶劫，殺人都攏敢做。伊是一個犯罪累累的通緝犯。伊佇頂月日才佇苗栗入山的小庄社，騙一個查某gín哪，講behchhōa伊去食頭路，才佇路中毋但強姦污彼个女子，閣共伊搶手錶，佮一條金鍊仔兩錢外重，閣現金成百箍，嘴共伊窒手巾，手共伊縛揜後，將半露體共伊㧒踮真少人咧上落的小路邊的樹林暗毿的所在。彼个女子袂得嚷，因為嘴窒牢硩，也毋敢共伊逐，抑是走出來報，因為手予伊縛揜後，半露體毋敢出來見人，所以只有跔踮樹仔腳哮，到有人去抾柴對遐過，才共伊救。親像按呢無惡不作。躼腳永福啊隨便就綴人去，講有好空的，看欲賺抑無，實在真該死。
搜查網直直縮小，後來佇關廟欲入去旗山的路中的山內掠著。伊是台北的新店暗坑的人，為著佇北部犯案，直直走落南，所以才會佇關廟的附近予人掠著。通講破案也是真緊，頭尾免10外日就掠著。佇公庭對訊的時，予躼腳永福啊認，果然無錯，照兩爿的口供認起來，就知永福果然毋是真重的罪嫌，所以判決輕輕，關6個月寄罪兩年，就受敨放出監。佇受關的中間，佇監獄的醫務室，身體得著醫治，閣得著真大的教示。彼隻小猴就受定罪較久，佇遮咱毋免講。
講永福啊受敨放了後，舉目無親，身裡無半文錢，心想講，今欲去佗位是好。實在真正是心亂亂無定。不過照伊過去的經驗，若準有一個聲講，毋通閣踮城市，城市是快墜落奢華的所在。所以無意識，不知不覺向台南的東爿山內直直行去，彼下晡倚三點鐘出監，頭殼揤揤直直撞，撞對永康，到新化彼時，日都已經欲暗啦，但是心實實也毋知枵，踮新化街仔行來，行去，根本身軀斷半文，枵也是無法度。
彼暗就去跔廟口，並踮大廟的柱頭，半睏，半醒過一瞑。隔早起腹肚感覺真枵，但是身裡無錢，也是無辦法，就行出街仔，向山內的路直直行，拄遇路裡有人咧車甘蔗，就咬人分甘蔗食，即時感覺加真有元氣，就繼續閣行。到底人間同情相幫贊的心，猶原是佇鄉下較有。城市，都會的人，若準逐個毋知是較無閒，較無時間通想到別人的代誌，抑是怎樣。感覺加真顧己，若準俗語講日頭光映映，隨人顧性命的款。感覺親像人情真冰冷，佇鄉下感覺大家較溫暖，若到佇山間，佇樸素的生活的農民的中間，所有的友情，是若準更閣較燒烙。到晝的時，伊就行到山壩。佇遐有一間基督教的禮拜堂。
伊平時無聽道理，自然伊也毋知遐是拜堂，不過伊感覺佇遮山內，有遮大間的厝，是真稀罕，伊就行倚去共伊看，紲佇拜堂門口涼涼的位坐。彼時拄遇有一個老信徒，人攏叫伊做阿添伯，伊是姓穆佮阿添姆兩老以外，家內只有一個查某囝，按呢一家三個做夥蹛。卻有幾分仔水田蛤淡薄山坪，算來是袂到偌歹過。m̄-kú無後生，家己又老，落種收割攏著倩人，所以也毋是到偌富裕。伊拄欲來揣牧師講話，看這個青年佇拜堂門口坐，伊就共伊問看這位朋友對佗位來。躼腳永福啊頭殼揤揤，不知不覺目屎紲輾出來。阿添伯看了真替伊傷心，知伊心內的確是有講賣出的艱苦，就請伊去𪜶兜坐。
𪜶兜離拜堂無偌遠，厝卻毋是真好，竹鑿的，穿磚仔的水裙，崁瓦，𠕇篤𠕇篤--矣，內外真清幽，也有一個細細的埕斗，埕尾也有一欉甜楊桃，嶄然大欉，照看有2，30年的款的老樹，蹓落去有一條小溪仔，有濟濟婦人人通洗衫的石頭位，宛然親像一幅的圖畫一樣。來並著躼腳永福啊𪜶海口，是天差夭的環境，一時心開開去。m̄-kú腹肚實在是大腸告小腸的枵，佳哉阿添伯真知輕重，想講遮是山間，大概這時晝啦，這個青年人敢猶未食的款，就問伊講，「朋友你中晝敢食飯啦。」彼時伊看阿添伯的好意，就也無細膩共伊講，伊猶未食。阿添伯即時叫伊的查某囝秋桂啊款出來予伊食。
秋桂啊雖然是山內查某gín哪，但是伊有讀過國民學校，閣佇教會做吟詩班員，聲真好，真活動，佇青年團契當服務部長。是真可取的女子，佇山壩教會通講是山內的花，今年拄20歲。躼腳永福抑是21歲，大家頂下歲。這對青年無意中大家見面的時，若準有一個袂曉講的奇緣。永福啊對按呢就受留做人客，暫時踮阿添伯𪜶兜。

阿添伯𪜶拄咧剉甘蔗。近來有對南洋來的蔗種叫做「三一零个」（310號仔），甘蔗枝是細細，不過發著真大模，真有額，種落去彼頭一年未是好，重二年，三年閣較好
拄遇永福啊來，是真大的幫贊。永福抑是海口人，自9歲出門咬人看牛仔，萬般的艱苦都拄著，而且比人較大漢，約有五尺七外倚五尺八。人才生做袂䆀過得去。雖然是毋捌字，但是做人謙卑，慇勤骨力，歹命囝凊彩食，工課做了有勢面，閣有力。阿添伯看了真佮意。永福啊家己也認份，閣來受阿添伯𪜶一家的好意，真大的安慰。而且是佇基督徒的家庭，伊感覺是伊一生所毋捌拄著家庭的的溫暖。甘蔗剉3，4日就了，但是接落去著掘樹薯。著先剉樹薯桿，後來掘樹薯，閣著擔樹薯到牛車路予牛車車，紲夯樹薯桿予牛車車，車到厝，有的就按呢賣生薯，留一部分起來礤樹薯簽通飼精牲。樹薯桿仔著過攔，然後曝予乾，堆規堆通做火柴。甘蔗剉了，蔗箬也著堆規堆通燃。近來柴真僫抾，若較成物的柴，一百斤倚25，6箍，所以連山內的人都毋甘燃柴，攏擔出來賣。
按呢剉甘蔗咧，了後閣掘樹薯咧，連連成半月日真無閒。所以永福啊自按呢踮𪜶遐做工。一出一入攏佮秋桂啊做陣，不知不覺若親密。有一日咧剉甘蔗的時，按怎對園墘的樹配林仔，忽然會走一尾雨傘節出來，thái拄好會趖對秋桂啊的身邊來，忽然秋桂啊驚一下面青損損，開聲喊，吱一下真大聲，身邊的查某gín若伴，有的驚到走到跋跋落去。彼尾蛇嶄然大尾，大約有三尺外倚4尺長，實在真會驚人。永福啊緊走倚來，急到地無khuà提甚物，自按呢伸手對蛇尾共伊捾懸，𫝺直去，踮頭殼尾揮一輾，用猶一手剉甘蔗的蔗刀自按呢共伊捽去，彼尾蛇自按呢予伊刜做兩橛，㧒對園外樹配林仔彼爿過去。佳哉差一點點仔，若無永福來，秋桂啊照看會予咬著的款。到蛇拍死了，大家才笑出來。當時緊張佮彼个英雄戲劇性的場面實在也驚，也好笑。
遐个查某gín若伴不知不覺齊聲喝講「秋桂姊，佳哉恁永福兄救你」。無拍算的中間，紲將永福佮秋桂啊兩個人的名叫連做伙，而且彼中間閣加下一句「恁」，顯明人紲將永福啊共伊算做阿添伯𪜶家內的一個人的款。永福啊聽一下紲徛--teh愣愣，面紅紅，感覺耳仔真燒，面真發烘，心頭噗噗筅，心內有賣曉講的歡喜佮滿足感，一面感覺真歹勢，對秋桂小姐真不住；哪通講，「秋桂姊啊，好佳哉恁永福兄」，聽了心袂曉講。害死秋桂小姐面也越無路，一個面也是紅絳絳。但是心內也有袂曉形容的快感，佮感覺佇伊的身邊有靠得住的男性，真正是有英雄氣慨的人。聽人講，「恁永福兄」，所以伊無意識，對嘴應遐个查某gín若伴講，「恁著猴啦」。然後用吻笑的面，擔頭起來偷看永福啊。永福抑是一箍tshāi-tshāi，袂輸去予電電著，金金咧看秋桂啊的動作。所以不知不覺兩個四蕊目珠的視線紲一致交叉佇一個意義閣較深長甜蜜的幻想中。
對彼日起，永福啊若準感覺自負伊有保護秋桂啊的義務。也秋桂啊暗暗也感覺愛佮永福啊親近，通得著伊保護的款式。對按呢，兩個就若生出親密感。

大約半月日後工課略仔較閒，永福啊就想講，今較無迫工啦，大概是阿添伯敢毋過倩伊啦。對按呢有一早起，伊就想欲佮阿添伯𪜶相辭，閣去別位揣看有甚物工通做抑無？阿添伯，阿添姆兩老真好意直直共伊留。其實伊踮了是真愛店。心底是咧想，若會得踮遮較久，毋是，欲是會得永遠踮遮毋真好。m̄-kú家己想，欲thái有夠這號資格通予人留佇遮較久，抑是永遠踮遮。原因，（1）家己想我是單身漢，是流離失所的孤兒，哪會有人緣呢。（2）才ni̍h散，身軀斷半文，講較見笑，也無衫仔褲通換。佇蔗園山坪做工常常褪腹裼，彼領內衫定褪起來山溪仔洗洗咧，披踮樹配林仔頂曝予伊乾，到欲倒去，才閣提來穿。無通替換的部分，實在穿到袂講得的驚人閣歹味。其實心底家己十二分的鬱意，閣餒志。m̄-kú閣一面，感覺佇阿添伯的兜，所享受著這款家庭的人情溫暖的氣氛，是一生頭一擺所拄著个。六歲無老父，十歲無老母，九歲去咬人飼牛，佇後叔的兜予人苦毒，去飼牛仔的時睏牛牢；一項一項若走馬燈，攏佇伊的頭腦內閣出現。
佇遮怎樣，阿添伯款待伊若準家內人，逐三頓佮阿添伯做伙食，特別若禮拜日，常常連阿添姆，佮秋桂啊也大家做伙食，通備辦做伙去守禮拜，實在完全若一家人。一屑仔都無看輕伊的意思。閣一項予伊所毋捌拄著的事，就是每暗的家庭禮拜。大家做伙吟詩，讀聖經，祈禱彼个敬虔的空氣；特別阿添伯有一個習慣，就是愛開拆聖經中幾句教示，勉勵的話。伊是一位退任的老長老，但是伊的熱心，佮敬虔真通予人做模樣。閣一項予伊印象真深刻的，就是秋桂小姐的吟詩，彼个聲的媠，清亮，婉轉，懸，低，話句分明，閣彼个吟詩的態度虔誠，恭敬，毋是早伊佇天天樂，千里緣，萬里紅所聽著遐的妓女，抑是野雞所咧唱的曲，抑是流行歌所會比得的。伊家己毋捌字，閣無學，但是聽阿添伯𪜶一家咧吟，實在有袂講得的感激。
特別有一暝昏，讀著一站故事講，耶穌咧揣一隻拍毋見，行迷路的羊，閣講放蕩囝的比喻，老實講伊暗靜流真濟目屎。同時聽見𪜶唱，「……只有一隻迷佇山間，離開羊椆無路。迷佇山嶺，遍行風波，無受良牧管理照顧.」伊聽隻的話，一時想講彼隻迷羊就是伊本身，頭向向，目屎戽毋開，緊假出去呸痰，紲去廁所哮一睏，目屎拭拭欲才閣入來。伊掠準人毋知，無人看見咧。阿添伯，阿添姆目睭花花老人家，無感覺也無的確，但是thái騙秋桂啊會得過，秋桂啊厲害，鬼頭鬼腦，定定都咧觀察伊的行動，而且對心底咧關心伊的代誌。不過這個查某gín若是真正經，平時毋捌hi̍h hiauh，凡事大大段段。伊就看伊來𪜶兜，幾十日也毋捌換衫仔褲，內衫驚人閣破破，若有出門，是利用日焰，褪起來踮溪仔底洗來曝，欲倒去閣穿落去个。伊就是不忍心，閣入門也無看見伊有包袱仔，諒必身驅是自穿彼軀，其餘無啦。所以伊佇幾若日前，出去新化街仔對買樹薯的人算數的時就有共伊買兩軀內衫，內褲倒來，但是揣猶未有一個機會，毋敢講出來，也更閣較毋敢hia̍nnh予伊換。
到這時看伊相辭欲倒去，也𪜶老父直直共伊留。其實伊是無家可歸，對遮出去連今瞑毋知欲去佗位安眠都毋知。佇遮𪜶款待伊做人客，佇人客間仔睏。伊紲忽然閣想著，「只有一隻迷佇山間，離開羊椆無路。」紲禁袂牢紲哮出來，阿添伯著一驚，趕緊共伊安慰，才問伊到底伊的身世是怎樣？伊才一五，一十，對死老父講起，講到來𪜶兜為止的苦境實情予𪜶聽。阿添伯，阿添姆，連秋桂小姐也禁袂牢，大家對伊十二分的同情，紲四個哮哮做一堆。彼時阿添伯出聲講，「今咱大家跪落來祈禱」。大家就攏圍圍跪落佇廳裡來祈禱。彼个意思是講求上帝救這個青年，替這个青年開路。聲聲，句句真正是敬虔，親切，有滿滿的疼心。
祈禱煞起來，阿添伯才開嘴閣講，「永福，既然是按呢，算是無親無戚，只有單身，我遮也是真欠工，請你毋免閣去別位，自按呢店我遮。閣我向望你會得佮阮同心拜上帝，向望主拯救你。你想怎樣？」秋桂小姐也贊嘴講，「永福兄踮遮啦。阮爸爸都按呢講。」永福一時有禁袂牢的歡喜，傷歡喜紲閣哮出來。伊是感覺今仔日阿添伯欲收留伊，對今仔日以後伊有安居的所在。毋免心定掛心，講今閣去毋知欲去佗位。閣上要緊就是伊感覺親像對「啊！無情冰冷的路邊，受救走入來疼痛溫暖的家庭。」若準一隻跋落路糊糜底peh袂起來的狗仔囝，當佇欲死，寒到具具尊的中間，予疼伊的主人，抾伊來寶惜的心情。禁袂牢自按呢跪對阿添伯的面前叫一聲「阿伯」，紲閣開聲哮到比頭拄仔閣較慘慼。阿添伯緊共伊牽起來。一手扞佇伊的肩頭頂講，「著感謝上帝的開路」
對按呢起來，目屎拭拭咧才無閣哮。

彼暗阿添姆特別辦較青-操，也刣雞，叫牧師來相佮食，牧師順紲佇遐家庭禮拜，用濟濟道理來安慰，講予永福聽。永福受真大的感激。禮拜煞，牧師倒去。阿添姆將秋桂啊為著永福啊所買的內衫內褲hia̍nnh予伊通換，就叫伊去洗身軀，感覺通家大歡喜，雖罔攏無另外表示甚物意思，但是感覺內面加一個人，彼个心情有親像父囝的親。隔日阿添伯提50箍（日本時代的錢）予永福，叫伊去新化街仔去買鞋，襪，抑是剪布倒來做衫褲通替換。伊來踮遐15日久，若照算，食頭家，是袂堪得領到遐濟錢，但是阿添伯無佮伊計較。伊就去買一雙新帆布鞋，買兩雙襪，閣剪淡薄布倒來，請秋桂小姐共伊做衫。隔日禮拜就穿新衫，新鞋，去禮拜。三分人，七分粧，頭毛剪剪咧，油抹抹咧，閣穿一下仔合軀的衫褲，覺得真好看，真正是一表的人材。
彼項高強閣大漢，體格好，閣有力，就真贏人。對彼時永福啊就佮阿添伯做伙店。永福啊果真真骨力，埕頭埕尾整理到真清氣，厝前後壁的籬笆攏閣重圍，豬椆，雞椆攏閣重整理，毋但按呢；四界一空一窟的所在攏坉予伊平。這個家忽然親像得著新的活氣，若準樹木接著春天的溫暖，攏閣發穎的款式。過去阿添伯年老啦，自然逐項有放較無周至，襤襤褸褸。今家內若準有新的主人來掌理的款式，逐項都有新的氣象。
但是阿添伯做事無莽懂，無含糊，伊攏無講甚物。伊注神恬恬咧看這個青年。第一，愛看伊的信仰，有歡喜接受耶穌抑無？品行有重頭生抑無？第二，愛看這個青年的心性有定抑無，真心欲做伙踮抑無？慢慢觀察伊的行動舉止，講話，心思怎樣？田，園，山坪，厝，雖然是無濟，m̄-kú是全財產，是一家靠才个來生活的。內面無別人，只有秋桂啊，若會用得，就將秋桂啊配伊，自按呢招入來，也做螟蛉囝的款式。第三，若欲按呢，就存秋桂啊的意思，斟酌看𪜶兩個青年會合抑袂？兩個有緣分抑無？所以阿添伯恬恬攏毋講。起頭是講做長工，食便便一月日30箍，閣去才照看。親像按呢一年連久，來的時永福抑是21歲的倚成十月仔彼時，今
阿添姆掠準是予𪜶合房彼日愛舉行結婚式，愛請人客著刣豬。所以伊就應講，「老è，我有存辦咧啦，你也紲無看見我有間一隻百七八斤的豬胚，閣雞，鵝，鴨一陣，你敢無看著。」「毋是彼號事啦。」阿添姆啥頭毋起，紲恬恬毋敢閣問。阿添伯也自按呢恬恬。
十一月尾有一禮拜，牧師發表講祝聖誕前欲問道理，若甘願接受洗禮，欲決心認主來歸倚伊的人，通來報名。自早永福就真備辦心，白話字聖詩，聖經也攏真熟，會曉讀啦。真正有決心欲接受主的救恩，所以伊就佮阿添伯參詳，講伊欲去報名問道理，可以不可以。阿添伯講自然可以，總是由你的自由，毋通出佇勉強，閣較毋通摻雜別物意思。領洗禮，只有就是顯明你有願意反悔接受耶穌做你的主，只有按呢的意思，以外毋通想講領洗禮佮你踮我遮抑是無店我遮有甚物關係。
更閣較毋通為著現在踮佇我遮的情分來趁我聽道理。這完全是出對你的自由意志，自發的，自覺對靈魂的拯救有需要才通。永福啊到遮十分明白道理，真實知主耶穌以外並無別的拯救。也深知上帝的疼，就決心報名，受問道理。佇彼年的12月23彼禮拜，就受接納，受領洗禮，紲受接就聖餐。今阿添伯所咧等的毋是別物，就是這項，就是愛知伊果真會做真實的基督徒仔賣。若會，伊才欲將查某囝秋桂啊匹配伊。今永福啊果然領洗禮入聖會啦。彼時阿添伯就真歡喜，共阿添姆講，我所咧等的就是這點。阿添姆才笑出來講，「人也會知，你都毋咬人講，你若較早講，我嘛較早叫伊去問道理。」阿添伯講，「按呢都無實在，是愛護伊自發的瞭解主的拯救，為欲娶某得家伙的，都袂用得。」「你攏嘛是按呢，遐ni̍h頂真。」「是喔，咱查某囝只有一個若定，閣一切欲交代伊，毋通潦草」
「今伊家己甘願去問道理，閣予你共伊講到遐明啦，按呢毋都好啦，毋啥？」「猶未咧，老è，緊紡無好紗，緊嫁無好大家，你是毋捌聽著是無？你干單六六泏。你毋著閣問咱查某囝看伊欲無？」「愛澳，你誠直òo，老è，你也無看兩個遐有話講，同出同入，兩個遐相體貼，相幫贊來做伙做工課。」「雖罔是按呢，嘛著共伊問看咧，尊重囝本人的意見。」對按呢就偷叫囝秋桂啊來問。

彼暗偷叫秋桂啊去邊仔頭共伊問，秋桂啊頭殼揤揤見笑見笑應𪜶阿爸講，「恁若看好就好，」阿添伯講，「按呢欲-thái會用得，欲著應欲，毋就應毋，也會得講阮若看好就好，也毋是爸家己欲嫁啦，」直直欲等伊應，佳哉阿添姆較會曉講，「你嘛毋通按呢，按呢咱就捌啦，也著迫人應欲，毋。」
遮按下免閣講，講到秋桂啊既然歡喜，佇彼年的年尾就共𪜶兩個成婚，果真刣豬請客，通教會為𪜶大歡喜，才的事免詳細講，一家歡頭喜面，充滿快樂的氣氛。免偌久隔一年，頭上仔囝就出世，就共伊號名叫做蘭英，傳還外公，食外公的姓，就叫伊做穆蘭英。蘭英三歲的時，不幸阿添伯染著急性的肺炎，就離開世間，享壽65歲，一家為著伊真憂悶，但是阿添伯本人真平安，真滿足，顯明真感謝主的款式來倒去。
隔年第二查某囝「蘭香」出世，心真愛查甫的，但是猶原生查某的，m̄-kú這個gín若出世生成佮人無siâng；鼻，目，嘴真媠，鼻懸閣尖，目珠大蕊閣重巡，嘴細的，嘴唇真薄摘，耳仔同掩對，嘴下斗瓷瓷，真正有好命相的款式。所以永福嫂啊看了真歡喜。阿媽看了笑微微。這個造佮老父上姓，就叫伊做「李蘭香」，就是咱所講，做外科的護士班長的「蘭香姊」。蘭香小姐四歲彼年，𪜶老母閣抾一個小妹，共伊名叫「蘭兒」。但是無拍算真不幸，永福嫂佇月內28日就離開世間。聽講彼个原因就是因為佇山內，無的產婆，若有，是用土抾姐媽。咧抾的時，叫伊人落來眠床腳，用低椅頭仔顛倒反囥，人才坐踮椅仔腳的頂面，袂輸若咧刑罰，一遍閣一遍，較停叫伊起來，腹肚若痛，就叫伊閣落去坐，按呢車跋反；到嬰仔出世的時，嬰仔真大漢，也袂曉用手去承，共伊保護，干單聽伊自然；生了後人真軟弱，也袂曉用甚物較好的照顧；後來聽講是胎衣無全出來，抾姐媽也毋知。
人講衣若出來，著舀水來，用衣囥佇水底來詳細檢查，看有全出來抑無？若有缺角，抑是各樣，的確著請婦科的醫生來診察。無，凊凊彩彩包包去㧒捔，後來牢佇內面的驚人發臭有毒，對按呢櫼寒，櫼熱，也袂曉緊去入院，甚物講是冷著，緊灌薑母茶，講欲予伊發感，實在真該死。thái會胎衣無全出來，原因講是抾姐媽咧展手段，講著愛緊掠衣，衣到有一個時間，伊自然會剝離子宮，若到時間過傷久卻有危險，總是毋通傷緊共伊硬搝。這擺就是硬搝，所以有條一小部分佇內面，才會致到誤著性命。
啊！實在真可憐，才ni̍h成物的姊妹佮丈夫拑拑扱扱，艱艱苦苦來拑家，熱心信主，夫唱婦隨，一個美滿的基督徒家庭，按呢為著無醫學上的常識，毋著的處置來失落一個人。彼年永福兄拄才30歲，永福嫂拄仔才29歲，實在真可憐，放3個囝，一個7歲，一個4歲，一個拄出世。當時蘭香小姐就是拄4歲。永福嫂死落，一家散翸翸，佳哉老丈姆仔猶真康健通共伊鬥育遐的gín哪，有較得tiap啊。若無實在慘無人知。
聽講永福嫂＝秋桂啊欲斷氣的時，對永福啊的手搝牢牢，顯明彼个相疼的甜蜜毋甘分開，才做翁某頭尾9年是8年足，放3個細囝，一個遮大，一個遐大，莫怪心艱苦。但是上帝的旨意袂通移易，牧師娘佮厝邊的姊妹大家己床前無毋攏流目屎。阿添姆也想起阿添伯的事，就禁袂牢走去灶腳tshngh tshngh哮。到彼晚晡倚4點連，永福嫂就安然倒去。隔日出葬，通教會無毋為著伊流目屎。永福兄此後佳哉無為著按呢來餒志，冷心。猶原繼續熱心服侍主，伊的丈姆今年雖然是60外歲，山裡人身體iáu-kú真勇，真疼遐的孫仔，所以不止做永福兄的幫贊。聽見永福嫂＝秋桂啊欲斷氣的時，交代幾若句話，就是講，著替伊惜遐的囝，佮有孝老母，閣著熱心拑牢佇主，主的確欲施恩。彼時永福啊目屎四淋垂，句句共伊應好，頕頭來安慰伊，後來永福嫂的面轉笑講，「主來啦，主來啦，大家請！」講煞自按呢過氣。
雖然是按呢，m̄-kú袂免得有人情的憂悶。前若出門，gín那交代老母育，一對夫婦瓜笠仔戴硩，一個攑鋤頭，一個擔簸箕，同出同入，日暗才大擔擔轉來，笑gī-gī，歡歡喜喜，今忽然變做天涯的孤雁，孤單一隻心憂悶。到園裡，田裡，到坪頂看著往過做伙坐的石頭，做伙匿蔭食中晝的飯包的所在，不知不覺目屎都輾出來。有時徛咧，腳酸手軟，愣愣神神，紲毋知欲按怎，有時吐大氣，家己一個去墓裡哮哮咧，感覺心若準較輕鬆。因為墓是埋佇家己的坪的邊仔，就是前剉甘蔗，伊拍死蛇㧒去的所在；毋知講目
捌按呢禁袂牢，忽然攑頭看天，看頭殼頂的雲，感覺若準愛妻秋桂啊徛佇遐咧看伊單身佇坪裡咧做工，紲哮出來開聲講，「桂啊！你今仔日呔甘放我佇遮，所疼的……。」哮得到袂出聲的悽慘，有時捌喌喌流戀佇墓邊，規半日毋知通做工，但是佳哉時日緊過，心情若冗，若較受安慰。但是有一項，人常常鼓舞伊閣娶，因為大家看伊信仰好，品行好，閣對伊入門家庭經濟哪好，也有閣蓄田蛤山坪，閣一面看伊才30歲。查甫人看欲按怎牽囝。

但是永福兄非常巴結，伊決心毋過娶，按照伊的經驗，伊感覺藤接篾是困難，別人的母毋攔別人的囝。伊若想著早𪜶老母閣嫁的情形，伊佇𪜶後叔遐所受著精神的的痛苦，伊就若決心毋過娶。其實毋是講通世間後叔，後母就是攏歹。真出名的美國總統亞伯拉罕林肯的後母，比親生父猶較會曉了解伊。伊也一生有孝伊的後母，做總統的時，也是無變換伊的孝心，母囝也是真親蜜。咱台灣佇基督化家庭中看著彼款好後叔，好後母的也無少。但是永福兄弟細漢驚了入心，土話講，「驚破膽去啦」，所以連敢想都毋敢，人對頂報到下，伊攏是笑笑應人講，「才來想看覓，予恁真多謝。」目
對永福嫂過身算起拄10年的7月半，彼日真熱，阿添姆佇厝後hia̍nnh柴，毋知怎樣相kuē腳紲跋落去，頭殼摔對石頭落去，大概是腦震動，抑是腦筋斷去，因為伊真發福，平時血壓也真高，定叫頭殼楞，所以昏去真久，救精神請醫生來看，雖然有注射，食藥攏無功效，人眠眠無啥知人，按呢有日外就來離開世間。今遮毋免詳細講。講永福兄彼年拄40歲。今佳哉大查某囝蘭英也17歲啦，大概家內的事都攏會曉做，所以無感覺甚物大困難。第二查某囝蘭香14歲，拄畢業國民學校，準備欲考初中。第三查某囝蘭兒11歲，國民學校三年讀了欲過四年。一家也是真鬧熱，永福兄真疼隻的囝，才的囝也真有孝。大姊蘭英頂𪜶老母的缺，也是真活動幫贊主日學佮吟詩班。永福兄想講愛腳手，就佇隔年蘭英18歲年尾，看有拄好上教會的青年，就共伊招入來。感謝上帝的安排，真正得著真好的囝婿。伊也真公道，真正是好爸爸。就是將𪜶丈人早的業，攏登記予𪜶大查某囝，品若生大孫，著閣傳一個姓穆。對按呢囝婿也真感心𪜶丈人的好意，真有孝拑家。隻的代誌按下免講。
時日硩過真緊，來講蘭香小姐免外久初中就畢業。本想beh-koh讀高中，但是𪜶老父講愛伊學甚物技藝較好。伊家己想𪜶老母的死，就是因為無醫學常識，所以伊就佮老父參詳去考護生。真有才調，一遍就考著。毋但按呢，伊佇咱的病院服務4年後，有去予政府檢定產婆，一擺就通過，後來繼續閣佇病院做護士。所以咱的病院真重用伊。按呢才會任伊做外科的護士主任。
本故事的中心就是對遮起。
有一日，有一個患者來入院，佇診療卷寫花蓮市的人，姓陳名清泉，職業寫商。今年26歲，（彼年蘭香小姐是23歲）。病名胃破空出血。診斷需要開刀。但是無人通來顧。因為伊的老母早死，只有賰一個年老的老父，佇花蓮袂得來。所以一切的事，攏向望護士小姐看顧。經濟相當富裕，卻毋是講伊好額，是因為伊做某製藥公司的宣傳廣告的主任，捌讀過高級商業學校，論商業廣告的計劃，畫圖，音樂，口才，真出擢，英語也小可會通。所以予公司真重用。這擺會胃出血，大概是對交際食酒過濟，捌幾若擺出酒；也食薰，閣佇廣告的時有時過勞，枵飢失頓是無稀罕，當工作中倒落去个，所以公司真好意，講欲共伊服藥。對按呢伊去就入佇特別室，孤單一人店的病房。日時有護士小姐輪流來共伊顧；暗時卻也有輪流的當值，但是蘭香特別對伊有緣，常常佇遐顧伊到真暗，才倒去宿舍。
特別開刀彼頭2，3日，常常佇遐共伊顧規暝。原因是因為伊較會曉顧，閣有一項，若準一下見面就有一個緣分。後來大概是為著同境遇，互相可憐，平平自細無母，所以講起來大家真相同情。到較好的時，清泉益發顯明伊愛慕蘭香的心，態度親熱，講話溫柔甜蜜。平時是廣告宣傳主任，鳥仔佇天頂飛，予伊搧，都會跋落來，鳳劍兩個平平是頂下歲的青年。閣攏是當時青春，單身未嫁，未娶，互相求愛的時。所以兩個做伙，那久若親密。蘭香起頭是抱護士主任體貼患者的心情來照顧伊。後來知伊是一個上境遇，自細無母的朋友，就生起更閣較同情的心，愛將道理傳予伊。清泉也予蘭香的情所感，也對伊認過去放蕩生活的過失。順這個破病的機會，就立志改酒斷薰。也開始學白話字。前捌讀過英文，所以學白話字免2，3日就會呼，會讀聖經，聖詩。
平時對音樂，畫圖有趣味，而且是廣告藥仔的確著用的。既然有這號素養，學吟詩也是真快。不知不覺對護士患者的關係，紲進到自小無母同境遇，互相可憐的朋友，閣進到跋落疼情的羅網中。兩人佇恬靜的特別室，無別人佇遐，交頭接耳（交-頭汁染），頭殼相倚向耳空邊講話談愛，說情。到遮來的心情是親像恨相見的傷慢，苦分開的傷早。為著按呢清泉應該兩禮拜就會出院，紲踮到三禮拜才退院。

清泉欲退院的前一日的下晡，彼日拄拄是蘭香的歇睏日，兩人就相約到台中公園迌。大家儼然夫婦的親密，佇公園坐tiap仔久，後來去水源地，而後清泉就共伊講，佇遮講話無利便，萬一若予熟似人拄著真歹勢，就𤆬伊到嘉賓旅社開一間房間，四樓頭等的二號房。蘭香一生毋捌來到這號所在，內面有洋式的眠床，衣櫥，桌，椅，電燈，水道，洗面的所在，燒水冷水攏有，真正是四序應有盡有的設備。侍應生案內𪜶到房間將鎖匙交清泉，清泉請蘭香椅裡坐，就將門鎖起來，鎖匙袋踮褲袋仔。彼時蘭香的心有淡薄驚，m̄-kú一面也好奇，也見笑，也歡喜。彼時清泉共伊講𪜶老父佇花蓮市開皮鞋店，講起濟濟未來媠的景況予蘭香聽。蘭香聽到親像入佇理想的幻想鄉。後來佇遐就講咱的疼既然到遮就著實現。起頭蘭香欲太敢按呢做，總是魔鬼的毒計才ni̍h甜，才ni̍h芳。幌啊！父母的吩咐，教會的栽培，聖經的教示，敢袂通挽回？可惜理性信仰攏昏迷，竟然跋落魔鬼的陷坑，紲見笑失身。
事後隔日，清泉就退院出去。我共你講清泉所對蘭香講的，攏是半虛半實的事。佮伊約束倒去即時欲佮老父參詳，連鞭欲訂婚，也通佇台北法院行公證結婚的禮。通踮製藥公司所提供的宿舍。也寫住所花蓮市中正路35號，華美皮鞋店。𪜶老父名叫陳進成。大家真毋甘，就分開。
等一禮拜，兩禮拜，一月日，蘭香的心真煩惱，真著急，紲憢疑是按怎一去無回頭，也無批無信。閣一面一月日後查某人所應該有的月順紲無來。伊家己是產婆，心閣較著急，第二月日紲轉不時想愛吐，愛食酸。家己知慘啦，有身。緊暗靜走去佮婦科主任林先生，伊是女醫，緊佮伊參詳。哭賴林先生叫伊共伊創予流產。林先生雖然是女醫，總是𫝛時也是牧師娘，伊絕對反對，紲共伊講打胎是佮殺人罪𫝛款。佇信仰上，人道上，法律上攏毋應該。林先生責備伊講，佇彼時你啥事無斷崖勒馬（斷-gâi綠媽）回頭咧。啥事無斷然拒絕。
其實無遐簡單，人若親身拄著，才會知人的軟弱。男女異性的做伙，真正是親像一粒人人所愛食的禁果。看佮目，食佮嘴，彼个色緻，芳味，款式真正是迷惑人。食了講會目珠金，加知識，講有濟濟美好的遠景緻頭前。我毋敢講攏無影，總是著上帝所配合的才通。除去按呢以外，攏是偷食，是上帝所無歡喜，的確會降災禍。
對這粒禁果，不應該食的份額的對付，有兩款的處理法：
（1）耶穌式的，講，「撒旦退去。」約瑟對伊的主母的引誘講，「你是伊的某，我怎樣通行這個大歹，來得罪上帝？」約瑟將衫放佇伊的手，閣走出外面。後來致到無冤受屈，關監4年偌久，總是上帝會賜福予伊。
（2）夏娃式的。「婦人人看彼欉樹，好食也佮目，閣彼欉樹是通欣慕.就挽伊的果子.」。代pi̍t看烏利亞的某拔示巴洗浴來犯罪，就是踮遐心割毋斷，到尾就伸手挽來食，上帝受氣降災禍，一生代pi̍t為這層事拄著無數回的苦楚。
人實在真軟弱，攏毋通自負你是熱心的信徒，是貞節有禮貌的女性，平時是咧教示人，責備人，領導人的地位。你是執事，長老，傳道師，牧師都是彼般代。老師，大學教授，諸侯，君王也走不離異性的引誘。到彼時甚物都袂記得，俗語講，「英雄難過美人關，美人難逃英雄戀（英雄難過美人-關，美人難逃英雄luâ）」。都會出在彼時的命運愚弄排比。聽候到疼後才知疼，你的人格，信仰攏無去啦。佇彼个時，甚物人格的尊嚴，地位，理智攏無彩工。佇遐就是魔鬼的厲害。閣人有「生物的異性求愛的天性」。活物的自然性，可比佇頭前，有一塊血㴙㴙滴的肉，彼个芳味，彼个色緻，彼个甘甜，按怎禁彼隻枵餓的豺狼無食落去。你無論按怎共伊縛，共伊關，伊都滾躘拍翸欲食。除去兩項莫下做伙以外無方法。預防異性毋通犯罪，無論青年團契，吟詩班，青年人，莫講會友，傳道者也是人。代pi̍t敢毋是上帝所揀个。攏著警醒，最第一好。（1）男女毋通只有兩個家己店。（2）講話著正經，毋通講hi̍h hiauh的話來拍相參。（3）更閣較毋通腳來，手來的滾笑。若來到遮，實在真無救藥。我會記得阮佇神學院咧讀冊的時，教牧會學的先生河野政喜牧師共阮講，「若欲去探訪會友，兄弟主人若無佇咧，只有姊妹佇內面，較好毋通入去。若有要事店門外共伊講，佮伊請安就好離開。若不得已著入去，著佇廳裏，門開開，毋通坐做伙，著分賓，主，坐落大大方方，將要件講了緊出去，千萬毋通予人加講話。傳教者對這項事若予人加講話，是十二萬分的毋值。也真正是輩òo上帝的聖名。」小弟將隻的話記牢牢，到今猶真驚，我求上帝予我無跋倒。今年筆者雖然60外歲啦，iáu-kú是硩驚。
蘭香毋知這個事的通驚。「噫！一失足千古恨。」（！）。毋通沐著，只有一擺，只有一擺。敢有人會知，只有一擺？有，有人知，「天知，地知，你知，我知，至少有遮濟人知。」這是早楊先生對欲提物來布賂伊的人，所講的名言。到遮蘭香知慘啦，就暗靜請假講欲倒去省親，講𪜶老父破病，其實無影。就按呢辭職，無閣來上班。約兩月外日攏無消息的陳清泉，今到底是怎樣？所以伊就逐去花蓮去揣伊。

真正是愛哭無目屎，心若準欲爆裂的艱苦，恨袂得即時插翼飛到愛人的身邊。平時毋捌去到東部，自踏出病院的腳緊走到車站，去買一張快車票，到台北都已經過晝後啦，對遐閣轉車到蘇澳。佇路中有龜山的景緻，沿路真媠，夕陽照佇海面，黃昏歸帆的漁船的美景，對佇伊攏無意義啦。心實捅捅，常常偷流目屎。到蘇澳已經暗啦。蘇花公路的汽車已經過時間，著等候明仔早起才有閣發車。今欲怎樣，家己一個查某gín那人毋捌半個人，真生疏，毋捌出外遮遠。若想欲去歇旅社，又想著佇兩月外日前佇台中嘉賓旅社的事。二號房的款式，若準佇目前現現，想了不覺心閣噗噗筅真驚。所以毋敢想欲去歇旅社，行來行去真厭僐，後來去車站坐。坐到真暗，家己一個驚，這也毋是辦法。後來有一個警察來，才拜託伊𤆬伊去拜堂隔暝。
隔早起無khuà食飯，就去車站，牧師娘留伊食飯，伊非常的客氣，後來佇車頭買麵包止飢，自出門到早起才食。後來坐車。蘇花公路的車，雖然是汽車（自動車）iáu-kú若火車礪，抾規班才發，有時一班7，8台車，一台坐約50人。因為路隘，一面山，一面海，海就是太平洋，彼个景緻非常媠。特別路中有經過清水斷崖（清水斷-gâi），有時海面罩霧有虹，車宛然走佇雲霧的虹頂，真正有「羽化登仙」的感慨。若準發翼飛上天的趣味。雖然是遮媠的景緻，蘭香攏無感覺。真正是心實實，只有清泉的面影，佮二號房的情形。戀愛，亂愛到底是甜，抑是苦啊？常常提手巾仔起來偷拭目屎。病院辭職去，一心欲揣情人，到彼晚晡才到花蓮。彼下晝無食，也毋知枵。落車即時叫三輪車來坐，請伊共伊拖去中正路35號。到位落車，擔頭一下看，毋是皮鞋店，是洗衫仔店。著一驚共拖車个講，你敢拖著位？伊講無錯。就落去問彼間洗衫仔店的老板講，「恁遮敢毋是中正路35號？」「是。」「敢毋是華美皮鞋店？」「毋是。」「無，恁遮敢有華美皮鞋店？」「無。」蘭香紲愣愣，若準予電電著一樣，恬恬徛得好久，才閣問講，「恁遮有一個叫做陳進成抑無？」彼-个人應講，「無。」「也𪜶囝叫做陳清泉恁捌聽見無？」「毋捌。」到遮來蘭香腳攏軟一橛啦。看來到遮遠，毋捌半個人，地方，人面攏生疏，知完全戶清泉騙去啦。真正是愛死袂斷氣。看一個人好好毋做，是病院所對重的護士班長，是基督教家庭的女子。來聽這個賣藥仔走江湖的人的嘴。無探聽，無問父母，無母嘛猶有父。無祈禱，干單聽甜蜜的話，若準胡蠅只有看著糖，毋知講行入胡蠅當的內面，會走袂得出來。
問攏無，真見笑，也氣，也驚，也失望，萬感交集。真正是愛哭無目屎。目屎攏堅落去，目箍紅紅，自按呢歹勢，歹勢，面緊越邊仔行離開彼間洗衫仔店。彼時日猶光光，毋甘願，那痟查某咧，用行的，手捾一屑仔等路，欲予未來的大官，捾咧洞洞挕，走遍花蓮市欲認真共伊揣看有華美皮鞋店抑無，較揣都揣無。揣到暗，兩支腳硬擴擴，腳底攏膨疱。有幾若擺行對拜堂前過，但是到遮也無彼號勇氣窗入去問牧師。到遮身體心神攏真厭𤺪啦。自按呢拖沈重的腳，慢慢向北爿的大路罔行。時也無早啦，對遐閣去就是美侖。到美侖橋頂坐踮遐哮一睏。忽然想起早日甘甜的美景，清泉所捌唱予伊聽的流行歌。
「掀你的面帕起來。」
1。請掀你的面帕起來，予我看你的目眉，你的目眉細閣長啊！若準樹頂彼个新月。
（女）我的目眉細閣長啊！真正若準樹頂新月。
2。請掀你的面帕起來，予我看你的目珠，你的目珠烏閣金啊！若準珍珠的遐ni̍h媠。
（女）我的目珠烏閣金啊！真正親像珍珠遐ni̍h媠。
3。請掀你的面帕起來，予我看你的嘴唇，你的嘴紅閣細的啊！若準五月的小櫻桃。
（女）我的嘴紅閣細的啊！真正若五月的小櫻桃。
4。請掀你的面帕起來，予我看你的面貌，你的面紅粉閣圓啊！若準紅蘋果到秋天。
（女）我的面紅粉閣圓啊！真正若蘋果到秋天。
想到遮，彷彿彼晚晡佇台中公園閣行到水源地，後來坐佇水塔的下面草埔仔頂，南風微微仔吹來，頭毛小可散散佇面裡振動彼時，清泉唱這條歌，彼个聲量的媠，諂媚的款式，這時攏成做咒詛，深淵魔鬼的叫聲。彼時唱了這條歌，兩個坐相𤲍，蘭香並倚清泉的胸前，擔頭，抓起目珠看清泉，面吻笑。清泉用正手輕輕摸伊的頭鬃，替伊整理垂落來佇面裡的頭毛，共伊講，「我所疼的，咱佇遮講話無利便，萬一若予熟似人看著真歹勢，咱閣來去。」講了扶伊起來，牽伊的手兩人相排做伙行，直直到嘉賓旅社4樓頭等第2號房。啊！罪惡啊！充滿污穢，欺騙，奸險，假冒，偽善，空虛，烏暗的世界。佇佗位有疼，佇佗位有誠實？是人抑是鬼啊？通咒詛的二號房，通驚惶的世間。已經有身孕兩月外日啦。走投無路，敢猶有面通倒去見同事，敢有面通倒去講予老父聽。腹肚一日一日若大的。身軀邊也無真量剩的錢，想了閣開聲哮一睏。來到遮萬事煞啦。均都閣活落去也無心適，就徛--起-來，測一個勢面，想欲跳對美侖橋下落去。拄拄迒一腳過橋樑彼爿.。

腳拄迒過橋樑欲跳落去，後面拄遇一個警察騎自轉車巡邏來到遐，原因是伊對遠遠已經聽見這角勢有查某人咧哭的聲，而且彼个聲是真悽慘，所以伊才會巡對這爿來。跳落車欲共伊扭咧己經傷慢，搝無牢，後面的衫仔裾扭破裂真遠，結局猶原是跋落去。原來這條溪離海已經真近，閣去就是海墘，水勢慢，但是相當深，警察自按呢綴伊跳落去，一時蘭香有沈落去，後來閣浮起來，警察對頭鬃共伊扭咧，泅5，6步就爬上岸，共伊扭上岸的時身軀澹漉漉，也食幾若嘴水，佳哉彼時已經真暗，若無，人穩當會綴規陣。伊也澹，警察也澹，兩個身軀攏澹漉漉，若準落湯雞一樣。警察自按呢帶伊去派出所。
警察好意叫伊的婦人人出來接蘭香入去換乾的衫褲。警察也去換衫，換了才問伊是為甚物因端欲跳水自殺，蘭香就從頭到尾大略講予伊聽。彼時拄暗時的11點外，彼个警察自按呢帶蘭香佮口供做伙去警察局。因為派出所無拄好的所在通保護，到警察局已經成半暝啦，所以連鞭設法予伊踮佇婦女的休憩室，予伊佇遐隔一暝，隔日閣再詳細問口供，局長約束欲替伊調查。局長顯明十分的同情，日欲暗警察提蘭香家己褪起來曝的衫褲來予伊閣換倒轉，閣隔日警察局長就派彼个救伊的警察共伊保護，送伊倒去到山壩交𪜶老父。
罪惡的工錢就是死。你看，為著貪戀一時肉體情慾的快樂，來致到貞操受𧿬踏，然後予人㧒捔，這號事毋是現時才有。你看古早舊約時代代pi̍t的囝暗倫假病，愛押沙龍的小妹他瑪去看伊，因為伊貪戀他瑪的媠，叫他瑪提物去病床予伊食，到竟然共伊強污，拍垃儳伊，後來毋挃伊，硬硬共伊趕出去（撒母耳13：1）。暗倫佮他瑪是上父無𫝛母的兄妹，尚且敢按呢做，何況這揲的人，（後來暗倫予押沙龍刣死）。女性啊！恁著警醒，著切切記心，恁是做承受的方面，人偷食去啦，罪的種子是踮佇你的田，孽胎暗結，彼時欲按怎了卻。
警察保護蘭香到位交予𪜶老父，門口圍一陣人，有的可憐，有的恥笑，有的篾嘴，有的呸瀾，有的替伊流目屎，有的講應該，有的講今看欲按怎？警察離開了後，蘭香自按呢跪落去，𪜶老父請來看的人攏出去，廳門關起來，去牛牢攑彼支平時咧物牛的藤條來，牽天門對尻脊骿siāu 3下，攏烏青胮起來。氣一下血險仔霧出來，講，3個姊妹仔你上成物，盡向是你，你今仔日毋但袂向得，紲輩òo父母佮上帝的名；恁爸佮恁老母是正經的人，對公就拜上帝，做長老，你自細佇恁母的腹肚內就信主，你今仔日敢做出這號無面皮卸祖公的事。但是蘭香枵飢閣失頓，奔波揣愛情的仇人，跳水自殺，試警察局留置的滋味，受警察的護送，受人呸瀾篾嘴，到遮來蘭香真正是心，身攏厭𤺪，身軀閣有身，那拄𪜶老父3下藤條會牢，自底跪咧咧哮，siāu 3下自按呢恩落去倒對土腳落去。𪜶阿姊蘭英趕緊倚來，對阿爸的手共伊掠咧；𪜶阿父氣一下自按呢撐對壁裏落去，撐踮遐喘，大姊蘭英直直叫阿爸毋敢，替𪜶小妹跪𪜶阿爸。小妹蘭兒看阿姊恩倒對土腳落去，緊去扶𪜶阿姊，哮阿姊，而後蘭兒也開聲哮「阿爸啊毋敢à啦。」蘭香家己也哮毋敢，peh起來用爬个爬到𪜶阿父的面前閣直直叫毋敢，到遮伊才深深痛感伊的罪的通驚，一內面充滿啼哭的聲，3個囝攏跪跪佇面前。永福兄也手軟箠仔放去，想著伊的賢妻秋桂啊若佇咧，囝的事，老母的指導是真要緊，四歲蘭香就無母，所以對查某gín若的牽教有較無周至。不知不覺永福兄紲開聲哮𪜶賢妻秋桂啊來早死，伊做父，查甫人袂曉領導，才有今仔日的悽慘。彼3個囝聽𪜶老父咧哭賢妻，3個想著死去的老母，想𪜶今仔日做無母的囝的歹命，大家攏閣開聲哮，一面叫毋敢，一面哮歹命無母，一面毋甘予年老的阿爸受氣到按呢。哮得真淒慘，袂輸內面死人。彼時拄遇大漢囝婿對田裡倒來，聽內面哮到按呢，莫名其妙，按怎連老丈人也哮。對廳門捒袂開，對灶腳門硬捒入去；才看著𪜶4個父仔囝佇遐哭做一堆。伊也看著藤條，也看著𪜶姨仔蘭香穿破衫入來，佇美崙僑頂予警察扭無牢，扭裂去的衫，閣蘭香的面真青，閣㾪，真歹看，伊感覺是為蘭香的事，趕緊插𪜶丈人去房間眠床胎，大家才哮較細聲，彼暗大家無可煮，無khuà食。庄裡的人，一嘴傳一舌，實在真見笑。蘭香對倒來攏毋敢出來見人。今遮且按下。
今來講清泉到底是甚麼貨？清泉講𪜶爸叫做「陳進成」，無影；是陳成，人攏叫伊阿成伯。開皮鞋店是古早的事，早𪜶店台南開華美皮鞋店有影，今無啦。𪜶是台南人，thái會來花蓮，講來就話頭長。阿成伯少年真開，食酒喝拳，包飼查某逐項都會。逐的明知喝拳的聲彷彿是按呢「總開」＝10。「快投」＝9（快倒）。「八仙」＝8（先無路）。「七撨」＝7（撨來撨去）。「落臉」＝6。「五五」＝5（誤著）。「死死」＝4。「糝糝」＝3。「倆個」＝2。「單一個」＝1。你看隻的聲是偌ni̍h的歹彩頭，阿成就是一個酒鬼。店那做那溜尾，而且閣佮人跋米攪，佇清泉8歲彼年，財產才做一下去，早對「寶美樓」娶一個大色藝旦，叫做花美紅出來，財產一下破，人毋捌伊，做伊溜。花美紅自按呢走來花蓮來倚妓女院「喜相逢」。阿成伯自按呢也放某，放囝逐過來花蓮，所以清泉才會講伊是花蓮人。𪜶老母毋願過來，家己一個踮台南牽清泉，含到清泉國民學校畢業，彼年流行感冒，𪜶老母為流行感冒才死。對按呢清泉才去花蓮揣𪜶老父。彼時𪜶老父已經無閣開皮鞋店。伊平時真唱曲，自按呢也來倚「喜相逢」酒樓教藝旦唱曲。無論南管，北管攏有相當的研究。清泉𪜶老父有予伊去讀商業。
當蘭香去揣彼時，阿成伯已經年老啦，無聲通閣教曲，也袂風流啦。今是擔一擔皮鞋擔仔咧補皮鞋，閣再反舊業，不時佇市場邊，罕得徙位，早起時仔晏晏才出來，下晡時仔早早就倒去。所以蘭香自然是揣無。
閣講到清泉根本毋捌踮花蓮，因為伊攏是踮台北的製藥公司。彼个住址蘭香毋知，因為伊毋共蘭香講。佇遐有真大的理由咧，是蘭香儑面，予人崁佇甕內。
12。傷慢啦（來不及了）。
按怎講蘭香是予人蓋踮甕內。按怎清泉破病，公司會欲共伊出費治療，兩禮拜就會得出院，按怎緩到三禮拜，公司也袂加話。原因佇遮，就是伊是公司經理的未來的囝婿，自早就已經訂婚啦。若是按呢thái會佮蘭香遐親熱。彼是採花蜂。蜜蜂咧採花，一蕊花過一蕊花的手段，蜜蜂為欲採花的蜜，逐擺伊都是佮花真親密，毋管生死，和身佮命直直對花心鑽落去，無惜伊佮花相唚的親蜜。蜜採了會閣來仔袂？袂啦，㧒捔你，連越頭都無，做伊去，褫翼飛予你逐。
清泉心底若有影咧愛蘭香咧。伊所聘定的未婚妻雖然無蘭香的媠，毋具有財，勢，力；伊佇公司的地位是靠𪜶未來的丈人的勢，𪜶某的後頭是伊的後壁山。伊哪有看著山內的村姑。草地姑娘雖然是讀過初中，佇病院遐久，有產婆，護士的資格。但是自細信主，拜上帝，攏是佮拜上帝的人交陪出入，誠實，無彎曲，直直，逐項快信人。清泉的嘴袂輸掛雙個舌，搧得蘭香耳仔覆覆。閣引誘女色的老手，蘭香一隻若大豬，幾句仔話共伊擽，幾項仔物做米糠共伊撒落去，就綴人直直行。
按怎通佮人約束相會，按怎通佮男性坐相𤲍，頭殼佇男性的胸前。閣通綴人去旅社，敢綴人peh到4樓，閣開房間，只有兩個，門鎖起來，鎖匙袋踮查甫人的袋仔。閣去彼齣會創甚物？是比看火較明。該死，真正該死。到遐欲走無路啦。毋是，到彼陣賣想欲走啦，彼時的心是癡迷醉酒的狀態，心茫去啦。自頭佇醫院的時，暗時毋是著伊輪著當值，就毋應該去顧伊，欲去應該招伴。真正是予鬼迷，水鬼咧叫跛遂就是按呢。
真正是後悔傷慢啦。清泉出院無偌久，就佮經理的查某囝結婚。半招娶，因為新娘彼爿的小弟猶真細漢，所以品予𪜶招，到小弟大漢才出去，所以一切的結婚費攏𪜶丈人支理，真正是得妻家財的好運兒。慘的只有是白予人蹧踢，禮紙，處女寶貴的性命予人拆破閣予人㧒捔，孽胎閣暗結，是臭賤的舊貨，做布值錢，做衫毋值錢。今欲按怎？
干單清泉咧爽快，咧得妻家財。但是好景無久，清泉結婚無偌久，中日蘆溝橋事變發生，隔年的4月初5，清泉的紅單仔到啦。就是受日本政府的陸軍省調伊去做通譯。代先去華北，當時講號做北支，後來綴軍直直轉戰到華南。當世界第2回大戰連發的時，就轉戰去呂宋。起頭佇馬尼拉，後來也捌到碧瑤，彼時日軍連戰連勝，對二等兵直直升，升到准尉。勢頭真好，穿軍裝翕像寄倒來予𪜶某。
當時日本做戰勝軍的軍紀實在真見笑，到處鼠佇凌辱人的婦女。總是你也毋免想伊的婦人人佇厝裡是絕對的貞節。結婚無一年，猶未抾gín哪，當青春，是世俗無信道理的家庭，佇台北奢華的所在，你想伊敢會恬恬來守空房。所以伊也偷行伊的路。
到戰爭的後半，忽然清泉的消息自按呢斷去啦，毋是斷tiap仔久，是永遠的斷去。對消息斷去了後，閣遐久無轉來，不知不覺清泉的婦人人綴人去啦。𪜶生父也看破，無插，放予𪜶查某囝自由。今遮且按下。較要緊咱閣來想蘭香的事。

蘭香倒去，一面真見笑，真餒志；閣一面真傷心，也真懺悔前的失錯。所以攏毋敢出來見人。時日硩過真緊，免偌久，隔年的春天，當伊24歲年頭，對清泉所受的孽胎夠月啦，就生一個嬰仔，是查甫的。鼻直閣尖，目珠大蕊閣重巡，下斗瓷瓷，這幾點真成因老母；天平闊，目眉粗，嘴大個真成因老父，真正是囝袂偷生得，一半真成父，一半真成母。永福兄看孫仔出頭，閣是查甫的，因為內面攏無查甫孫，閣生做真媠。所以一面雖然是受氣，總是一面也是真歡喜。照蘭香的意思，共伊號名叫「守義」。食老母的姓，所以叫伊做「李守義」。按怎會號按呢的名？是蘭香真決心，按算伊一生無beh-koh嫁。因為伊的心已經真驚，閣厭恨男性的無忠實。閣一面想講錯一擺，的確毋過錯第二擺。欲表明伊的志氣，來洗去伊一時錯誤的見笑。所以號囝的名做守義。
守義出世的第二年，阿公忽然染著肺癰的病，毋敢予人開刀，頭尾拖一兩月日紲過身去，真拍損，伊死彼年才55歲。人猶真勇，忽然染著就無醫。家內大家真憂悶，彼時細漢小妹蘭兒也嫁了啦。上可憐就蘭香牽囝佇內面。老父佇咧罔吞忍過日，老父佮無佇咧，算是倚阿姊食，實在真歹勢。對gín若出世了後，閣復到伊的信仰，閣熱心敬拜上帝。上帝也憐憫伊，閣予伊就近聖餐，對彼時以後，伊就閣幫贊主日學，聖歌班。閣一面，佇生活方面，伊有做產婆，也咬人做衫，有時到園裡幫忙姊夫的工程。按呢目
拄遇有一個機會，伊就出來台南，得著一位母會宣教師姑娘的體貼，就閣用伊佇咱教會的醫院來服務。這擺伊真正是認真，殷勤，時時祈禱，謹慎伊的生活，真正是行佇懺悔聖潔的生活。所以濟濟患者對伊來得著真大的利益。閣伊常常講道理予人聽，也替人祈禱。所做的工不止榮耀主。
上帝也護守義真乖，當8歲的時就入國民學校。佇國民學校逐年都頭名。這項通做蘭香真大的安慰。後來佇戰爭中咱教會的醫院一時有停辦。（上佇這時，台灣對日本的統治換做中華民國的統治）。彼時伊忽然生出一項追慕親人的心，彼年守義拄11歲，國民學校3年，伊就𤆬伊做伙過去花蓮。伊的意思是老父（永福兄）已經過身。欲倒去山壩揣阿姊也無意思。敢真正世間守義會做無依倚，無親無戚的孤兒。伊真毋願，就閣一擺𤆬伊的囝到花蓮，佇遐來揣頭路，閣佇遐欲潛心來揣守義的阿公，閣檢采會揣著伊的老父。因為伊毋知清泉應調去做日軍的通譯。伊只有干單猶是憨信清泉是花蓮的人。所以伊就決心𤆬囝去遐揣頭路。

到花蓮的時就去教會拜候牧師。陳牧師佮牧師娘非常的親切，一下聽著伊的慘境，十分同情伊的境遇，即時招伊跪落來求主替伊開路。彼暗留伊佇教會隔暝。隔日陳牧師替伊去揣頭路。佳哉，萬事主無毋為著敬拜伊的人來安排。
詩篇25：1講，「耶和華啊，我的心神仰望你，毋通予我見笑。毋thāng予我的對敵因為贏我來誇口。見若聽候你的的確無見笑」。真正是按呢。「耶穌基督昨日今仔日同一樣，直到代代」（希伯來13：8）。
閣詩篇56：8講，「我的流落，你攏記數；求你將我的目屎收佇你的皮囊；這敢無攏記佇你的冊媽？」。
兄弟姊妹，真正是按呢。耶和華上帝伊毋捌放信伊，靠伊的人做無父的囝。伊歡喜予人揣著，伊欲伸伊的聖手牽見若需要伊引𤆬的人。早伊𤆬以色列百姓過紅海，予無路成做有路；予無通食變做有通食。伊養飼伊的百姓，用水，用肉予𪜶滿足，經過濟濟試煉，予𪜶學習信心，謙卑，順服，到尾就chhoāin到迦南。親像按呢，主的聖手佮關心，無毋常常佇蘭香的頂面。最驚就是人用尻脊向上帝，致到上帝講，「我捌叫恁，恁既然毋聽趁我，就恁求叫我，我也毋聽。」
主引𤆬陳牧師替伊去美侖來探問咱教會設的病院看有欠員抑無？真拄好，真需要一位有經驗，而且熱心的姊妹來擔當產婦人科的護士班長。即時請伊去遐服務。病院看伊的老練，熱心虔誠，閣是中年的姊妹，知伊毋過嫁，通服務較久佇病院，就非常的重用伊。
時日硩過真緊，遹一下守義已經畢業花蓮國民學校，而且已經進入花蓮省立初中，也真好成績讀到三年啦。
有一日陳牧師有𤆬一個患者來病院欲入院。這個病人是真可憐，今年是68歲，姓陳，名阿成，職業是砧皮鞋。伊是孤苦無通依倚的老大人。伊佇年外前，對一個對美國來的佈道團來花蓮佈道的時來入信仰的。彼時伊感覺年老啦，才ni̍h歹命，佇世間猶有甚物通向望。伊想著伊的罪，閣一生經過苦慘，所向望盡力栽培的囝，既然受調做日本軍的通譯，到今頭尾倚十七，十八年啦，頭仔三，四年有消息，今十外年無消息啦。所以伊佇世間是絕望，伊的心真艱苦，真厭世。
彼時來聽道理是對下面這三句話來入信。
1。「因為上帝將獨生的囝賞賜世間，予見若信伊的人袂沉淪，會得著永活；伊疼世間到按呢」（約翰3：16）。
伊聽牧師讀起上帝的話，伊感激到流目屎。伊想講我是隻毋成物的人，佇上帝的面前滿滿的罪惡，上帝thái會疼我到按呢。
2。伊閣聽講，「恁見若著磨擔重擔的，著就近我；我欲予恁安歇」（馬太11：28）。
啊！這是伊一生佇苦慘中所毋捌聽著的消息。世間佇佗位有彼號人會替人擔重擔，而且會予人得著平安安歇啊？
3。第三句伊聽著講，「閣家己認佇地上做人客，做出外的。因為按呢講的，是表明𪜶咧揣一個祖家。𪜶若數念所對遐出來的地，就有通倒去的機會。總是今𪜶欣慕閣較好的，就是佇天裡的。所以上帝稱做𪜶的上帝，無掠做見笑，因為已經替𪜶備辦一個城」（希伯來11：13）。
阿成伯聽著隻的上帝的話，心大感激，伊感覺伊平生所追求的就是隻的。今伊毋是無父的囝啦，因為上帝是伊的天父。閣伊佇世間毋是無依倚啦，因為主欲替伊擔重擔。閣伊毋是無家可歸的浪兒。伊知伊的祖家是佇天裡，伊已經有歸宿啦。所以伊的人生忽然對烏暗流目屎的山谷轉入榮光錫安的大路。所以對彼時起，伊就無閬禮拜來守禮拜。所以佇約半年前，就受接納入聖會。但是真可惜，遮久身體不止較荏，不止厚塌磕。所以牧師𤆬伊來咱教會的病院入院。
啊！上帝的攝理真正是奧妙啊！當蘭香閣來花蓮的時，佮囝做夥行，受牧師案內做伙欲去美侖，欲去基督教病院就職，當伊過美侖橋的當時，見景生情，想見伊約12年前，彼時守義仔猶佇腹肚內兩月外日的時，跳美侖橋無死。今仔日𤆬囝11歲來過這個橋，真正是感慨無量。袂禁得沿路行沿路流目屎，自然牧師行佇頭前毋知影，囝守義行佇身邊毋知意思。
今今仔日來花蓮目

阿成伯伊毋是甚物重病，是老衰心臟無力的病，對入院以來對醫生用拄好的藥方佮滋養品予伊食伊就若勇健。當佇伊較快活的時伊就常常佮蘭香談論講話。阿成伯心內有真憢疑，蘭香的囝守義按怎會遐成因囝清泉的面。而且笑的款式，佮講話的聲音也有真相同的所在。
有一日阿成伯禁袂牢就問李護士講，「護士先生，真失禮，我來拜問你一層事，請你毋通受氣，你毋知肯共我講仔毋？」蘭香知阿成伯是誠實的信徒，閣是老大人，閣伊家己也想真愛問伊，所以就應阿成伯講，「請你問無要緊，我若知，我歡喜共你講，閣其實我也有話愛拜候你，也請你共我講。」阿成伯講，「好，我若會曉得，我也歡喜共你講。」彼時是晚晡拄較閒的時。阿成伯就開嘴問講，「真失禮，護士先生，自到今我常常看一個gín那穿中學的制服來揣你，彼个是你的甚物人。」「彼个是我的囝。」「今年幾歲啦，幾年的？」「17歲，初中3年。」「我thái毋捌看𪜶阿爸來揣你。」蘭香聽阿成伯問彼句，一面真見笑，一面真傷心，頭殼自按呢揤落去，面越對後面，禁袂牢目屎紲輾出來，停真久攏無應。阿成伯接紲講，「護士先生，我會問你按呢，其實是因為我的心每擺若看著你的gín哪就若準看著我的囝，無論面形，笑的款式，笑的聲音，講話的聲音真彷彿是佮我的囝像款。」「阿伯你的囝叫做甚物名？」「叫做陳清泉。」「伊今對佗位去？」「伊約18年前予日本軍調去做通譯，一去自按呢無回頭，起頭去華北，後來轉戰到華南，然後知伊有到菲律賓，去4年猶有消息，然後到今十外年攏無消息啦。」「伊未去做通譯的時，伊是硩做甚物。」「是硩做製藥公司的宣傳廣告的主任。」「若是按呢阿伯你的名敢毋是陳進成？敢毋是捌開華美皮鞋店。」「是啦，我的戶口名陳成，有時人叫我進成，開華美皮鞋店是古早佇台南的時。但是你thái會知隻的事？」
蘭香自按呢哮出來紲跪落仆佇阿成伯的病床前，對手共伊牽咧，目屎滴澹阿成伯的手，那講那哮，那啜氣，叫一聲「阿爸」，自按呢哮閣較慘慼。阿成伯緊peh起來坐踮眠床墘，講，「護士先生，你到底是怎樣叫我按呢？」彼時蘭香才從頭到尾大略講一遍予阿成伯聽。阿成伯也開聲哮，對按呢兩個大官，新婦才相認。對按呢阿成伯才了解這個護士蘭香的gín若號叫「守義」的意思，佮了解彼个gín若的面形，體態，聲音其所以會佮𪜶囝清泉像款的所以然。對按呢阿成伯心非常歡喜，就漸漸閣勇健。無偌久就退院。這層事紲成做花蓮教會的美談，就是蘭香的「守義」，有孝的精神。阿成伯對彼時起就想講伊活咧有安慰，有目的，就恢復健康。皮鞋擔仔擔咧，比前閣較拚勢來做工。守義佮阿公相認了後也真歡喜，比前閣較活動認真讀冊，無偌久就畢業。畢業了就去讀師範學校。阿公也鬥趁錢予伊讀。守義佮阿公做伙店，到去讀師範學校才去學寮。是入佇台北師範，若歇熱倒來就三個，大官，新婦，佮細囝守義è三個真快樂，佇主成做一個好的基督化家庭。三代人做伙店，彼个有孝的心情，感謝主的歡喜滿滿，充滿佇𪜶中間。但是好景無久，不測的災禍閣到𪜶的中間。

人真正若毋是有遠遠的掛慮就是有近近的煩惱。災禍重疊親像海湧，後湧逐前湧，重重疊疊直直割來。公孫，母囝，大官新婦才歡喜相認快樂來過日若定，這個福氣繼續無偌久到佇守義讀師範學校的煞尾年，欲畢業的月外日前老公阿成伯忽然為著跋倒，對按呢紲致到袂閣起床，拖成月日紲別世。別世彼年阿成伯拄拄是71歲的6月，守義也已經20歲啦。當青年，真英俊，成績真好，伊所愛的特別音樂科，其中聲樂，聲非常媠。若閣共伊培養可能會做聲樂家。因端大概是對父母的遺傳，因為老父對音樂有趣味，老母是山壩的人，外公是姓穆，遐的人真吟詩，對阿媽就是吟詩。
今守義畢業了後就閣進入師範大學。因為成績非常好，所以受提名對學校保送，免考去升學。伊的老母非常的歡喜。這也是上帝特別的恩典，予蘭香佇憂悶中通得著大的安慰。拍損阿公無通看到守義成功就別世。
蘭香一生真正是苦慘，歷盡一切的風霜，到遮來一面是通歡喜，m̄-kú為著囝的將來伊的努力實在常常是過頭的拖磨，致到身軀真荏。當大官死彼時紲常常愛嗽。雖然佇病院，iáu-kú為著無通歇睏也是較輸。到尾嗽了紲會含血，照看是變癆傷，到守義大學煞尾年彼年，蘭香的身體嶄然衰弱，所以有時間倒來家己調養。病院是真好意，體貼，常常有醫生抑是護士來共伊看。因為病院無隔離室，所以予伊踮佇病院邊仔的厝。
到守義大學煞尾年23歲的6月蘭香的病勢變了真䆀，照看離了別世的時期無遠啦。但是伊真迫切祈禱求上帝予伊會得看著伊所疼的囝守義成功才離開世間。醫生佮護士伴大家也真共伊安慰，照顧，所以比較的真有耐。
到7七月中旬守義已經畢業得著學士的文憑，也得著咱教會設的中學的好意，量早就招聘伊欲通教咱的中學。
拄拄踏入門，將行李放落去，行到房間的病床前欲共老母請安的時，忽然有一個生份的人客𤆬一個小姐生做真媠綴後面入來。
這個人客到底是甚物人？這個人客是華僑，這擺欲倒來祖國視察，較要緊是欲倒來看產業博覽會。伊是對菲律賓倒來的。伊毋是刁工出國去做生理的，伊是第二回大戰對台灣予日軍調去做通譯的，日本戰敗後自按呢踮佇遐的人。這個人毋是別人，就是陳清泉。
陳清泉按怎會綴守義入來，想來是真奇怪。總是這就是「人生戲劇性的場面。」天下闊莽莽，往都有這款奇蹟的出現。
當日本敗戰的時，清泉逃脫日軍的監視，逃入大樹林。後來直直走落南，走到一個所在叫做咪na noo島是菲律賓國第2的島嶼，一個島大約有咱台灣的3倍大。伊有去到納卯，起頭佇遐予人倩，因為伊是台灣人。軍服褪遐ka̍k，講伊是對福建去的華僑是真快騙。真認真，今來到遮會死都著拍拚啦。伊不止做生理，伊看椰子油，椰子粉，這個生理會做得，所以伊就對這方面來盡力，果然予伊趁著錢。無偌久伊佇遐就閣建置家後。有生一個查某囝叫做「利那」。了後攏無閣生到利那18歲的時伊的生母就過身去。今年20歲啦，這擺佮𪜶老爸做伙過來台灣，向望通省親。今年清泉也50捅啦，所以也無想beh-koh娶。閣一面也想講倒來台灣看這爿的親人今變怎樣，對出外到倒來頭尾23年。對基隆上陸，即時趕到台北，去揣伊的丈人，才知丈人死啦，某閣綴人去啦。製藥公司倒閉啦。吐一下氣，啊！世事的多變。
趕緊趕到花蓮，去揣喜相逢酒家，已經換別人開，內面無半個熟似人，無當問，無人知𪜶老父的消息。無辦法就去市公所（縣轄市）對戶政課調查，才知𪜶老父佇3年前，71歲的6月中別世。閣佇戶口上有家族，新婦，孫仔。新婦的名李蘭香，孫守義。這是伊所想袂到的事，也驚也歡喜。因為蘭香就是伊所咬人𧿬踏，後來共伊㧒捔的女性。閣有囝，這個囝是伊的種，伊的骨肉，血統。抱真大的憢疑佮好奇愛知這個事的虛實。
拄對市公所出來，拄著一個青年手捾行李，彼个面非常親像伊家己，所以伊就對後面直直共伊綴。心底暗暗想這個敢是佇市公所戶藉上所看甲老父陳阿成上戶內的李蘭香的囝。所以伊就𤆬利那踮後面遠遠緊共伊綴，但是守義伊攏毋知。
到位入門，伊也綴守義入去。守義佮老母請安後出來廳裡，才看著兩個生份人客，就問人客恁對佗位來，請坐。人客應講，「我對菲律賓來。」平時守義捌聽阿公講，閣目珠金金共伊相，心底也真奇怪這個人客的面形，體態，聲音thái會佮伊遐相像。對按呢無khuà閣講話，緊入去共老母講，「媽媽外面有一個人客，也彼-的人客講是對菲律賓來的華僑，伊的面形，體態，講話的聲音佮我真相成。」媽媽共伊講，「你共伊請問伊的大名，伊若講是陳清泉，你才請伊來佮阿母請安。」守義出去問人客的大名，果真是陳清泉。守義就請伊入去講，「先生，較失禮，阮家母講欲共你請安。」清泉就入去。一下看果然是蘭香。蘭香雖然是破病，而且真傷重，不過大家也是猶會認得。大家對看，無話哮一睏，然後對守義佮利那的安慰才大家無閣哮。
蘭香才對頭到尾詳細講一遍予清泉聽。清泉聽了非常的慚愧，自責，也真感激，十分的同情，閣真傷心。才知蘭香的可取，守節，有志氣，也守義果然是伊的血統，骨肉的親，真歡喜伊有親生的囝。閣知是真成物的囝，所以非常歡喜，感謝蘭香的情。然後清泉也深深認罪，紲講起伊過去的情形，含目屎牽蘭香的手講，「蘭，求你赦免我。」兩人講了後，大家閣哮一睏，這擺連守義也哮。利那看大家哮，伊也哮。哮了大家才相認。
為著過頭的興奮，蘭香彼暝閣出真濟血，隔日閣-較衰弱，也發高熱。對按呢清泉佇遐來潛心照顧伊。守義，利那也真殷勤鬥顧媽媽。但是已經傷慢啦。隔日拜5早起8點，蘭香佇丈夫，囝，查某囝照顧的下面，平安來離開世間。欲斷氣的時對伊的丈夫清泉交代兩句話。
1。泉啊，我歡喜赦免你，但是你著反悔來接受耶穌，耶穌是你的救主。只有著信伊，才會得著赦罪，通得著天父的恩典。
2。閣向望你著疼這兩個囝，這對囝是你的骨肉，是你的血脈。
清泉目屎戽毋開，跪治病床前，牽蘭香的手來唚講，「我所疼的蘭，請你安心，我的確無閣辜負你的情義，貞節為我來牽囝，奉養父親的情。我的確綴你的腳步，一生信主耶穌，也佮囝做伙拜上帝。你的上帝就是我的上帝，你的囝就是我的囝。請你安心。」蘭香聽隻的話了後心真受安慰，目珠褫開越過來看清泉講，「丈夫，泉！你真正是我一生可愛的仇人，予我拄著遮大的艱苦。總是今我會得閣見你的面，囝也成功啦。今我的心滿足啦。你請，我欲來去啦。主佮恁佇咧。」
講煞面越過去，親像嚨喉去予痰哽咧的款，喀一聲就斷氣。彼時拄是拜5早起8點5分，一生享壽47歲，這個姊妹自按呢離開世間。這個姊妹通講一生熱心服侍主，好品行，有志氣，有情義，有孝
男女異性的求愛是親像磁石會互相吸引，這是造化的神的攝理，予伊按呢來致到予夫婦的關係得著美滿的建立。但是上帝的話講，「婚姻人人著尊重，床無拍垃儳；因為私通行淫的人，上帝欲審判伊」（希伯來13：4）。
清泉的所做，用女性純真的疼，看做「性慾的遊戲」（性慾的遊戲），迌。上帝哪會歡喜咧，所以伊一生對夫婦間家庭的快樂，通講真不幸，精神的打擊實在真大。佇別項檢采有成功，但是佇人生中的旅伴（人生中的愈伴），一，相佮蹛的快樂，伊明明是失敗。
蘭香一下死落，清泉佮兩個囝為著這個事非常的悲哀。特別清泉的心，親像予刀鑿透過的傷心，每每若閣想著，都常常家己責備來流目屎，顯明伊對蘭香的不住，到今都猶咧毋甘。（完）

1953年8月，第12屆南部大會聚集佇台南的時，有議決著交代拄好个人寫一本小冊，通指示聖徒拄著喪喜事的時著怎樣做；意思是愛予咱做主的聖徒踮佇這-的異端，譴損滿滿的世俗的中間，特別拄著喪事，抑是喜事的時，咱欲怎樣來分別彼-的是非，正邪，就是愛予咱明白咱做主的學生，應該著取的態度佮所著行的路。
為著按呢，大會就派林謹慎，陳金然，羅文福，周金耀，江進發四位牧師佮總幹事做部會，也總幹事做主席來寫這本小冊。部會聚集了後，感覺除去喪喜事以外，關係一年冬，年仔節仔的時陣，也有真濟異端譴損。咱做主的學生，著怎樣來佮世俗人守年節的事，也是一個大問題。這項也著愛予聖徒明白。
因為按呢，部會就決定這本小冊著續講起年節的事，續分配執筆的部分佮工作親像下面：
1。林謹慎負擔喪事部分。
2。陳金然負擔喜事部分。
3。江進發，周金耀負擔關係聖經的考證。
4。羅文福負擔7月到12月的年節。
5。總幹事負擔正月到6月的年節，以及稿件个校正佮編輯等。
事後經過一年的光陰，各位部員佇牧會無閒的中間，苦工的研究，到第14屆的大會得到接納佮決定各中會負責配本。佇遮會得出版，一面感謝主的引𤆬佮各部員的用工。閣一面願聖神賜福這本小冊，會通佇聖會中做咱的指南針。
冊內所講起的故事攏有查考相當的典故做根據，特別中國的故事有真濟的流傳，有的有典故，有的屬佇無稽之談，佇遮所引的，攏有10分通靠的典故，所以通信免僥疑。又閣所講的判斷是根據佇聖經福音的的判斷來講，通抑毋通。盡量閃避抽象的曖昧的判斷。檢采有所在親像過頭大膽，總是因為是大會的決議，盡量要指示：是，就是；毋是，就毋是。較免予聖徒迷亂佮糊混。
但是，攑筆的人攏是人，是主的器具若定，根據聖經所信的觀念檢采有無𫝛，請讀者原諒。希望大家引用，也歡迎各位訂正。
這本小冊的目的，毋但愛予咱明白甚麼是異端無去做若定，也愛予咱捌，來去傳。各位活讀就知，彼中間真濟項大概咱攏知，彼是異端，甚至有的親像無必要閣講起。總是其實真濟項咱毋̄知彼-的詳細佮異端个所以然。這本的目的也是在佇遮，予咱毋但知毋好，無去做，續通捌，來去傳，來除去咱的厝邊頭尾的迷信。
願主賜福這本小冊佮保守各位讀者成聖無瑕疵。
1955年孟冬。序於關嶺溫谷總幹事：黃武東。

台灣的慣俗有真久的傳統，若是當佇流傳个中間有失真，甚至佇彼中間有邪道的侵入續變做迷信。咱做主的學生應該著知，可惜有的咱無十分明白彼-的由來，致到毋知通趁抑毋通。大會真關心信徒信仰的純粹性，認定需要指導信徒明白在來的慣俗佮信仰的關係，就佇舊年出一本「基督徒佮台灣慣俗。」出版了後果然得到各方面的贊同，歡喜讀，致到出版無久就連鞭賣了，若是要求的聲猶真大。因為按呢，就決定閣再版。
佇初版的時，有淡薄字音，字句的錯誤，這幫利用這-的再版的機會，盡量撨正，閣有相當的增補，向望會較近佇完全，來達成指導的目的。
這本原來是南部大會出版的。今教會已經佇主恩典的下面成做一個，成立總會，所以向望這-的第2版這本會得到全教會的信徒的贊同，歡喜讀，得到利益，相佮進入四正的信仰。
願主閣賜福這本小冊，會幫贊信徒信仰較四正增進，來榮光伊的聖名，Amen。
總會總幹事：黃武東敬序。

感謝上帝，這本小冊果然受伊的祝福，第2版攏賣了，iáu-kú有人咧要求，所以佇遮閣發行第3版。
今第2版關係「婚姻」的部分，負責者有大增補，這擺猶原有託伊增訂，就是佇「婚姻」的條項關係優生學；以及關係「喪事」的頭序，根據宗教民族學來論證靈魂不滅，佮道教錯誤的教示；抑是第2版寫無著的，有人咧問个，親像做旬，做功德的問題，閣勞煩伊增補。
當然毋是講按呢已經完全，猶有真濟無齊備，向望多多指教，佇將來若有通閣再版的時，通增補較完全。
願主祝福這本小冊，𤆬伊的聖徒有四正的信仰生活。
1959：12。總幹事黃武東。
耶穌替咱祈禱講：
「我已經將你的道理予𪜶，世間怨恨𪜶，因為𪜶無屬世間，親像我無屬世間。我毋是求你予𪜶出世間，就是保守𪜶脫離歹个。𪜶無屬世間，親像我無屬世間。願你用真理予𪜶成聖；你的道理就是真理。親像你差我入世間，我也有差𪜶入世間。我為著𪜶來做聖，予𪜶也對真理來成聖。」
保羅寫批苦勸咱講：
「莫得佮這世間𫝛款；著用心志換新來變化家己，予恁會明白甚麼是上帝善良，通歡喜，純全的旨意。」

這篇就是欲講起在來佇咱台灣世俗所咧守的年節，照12月日的順序來查考逐个年節所有的祭祀，講起彼-的風俗的內容佮由來，予咱明白彼是真道抑是異端；通知咱做主的學生通趁抑毋通。

世界無論什麼民族攏平平歡喜新年的元旦。新年一下到，攏用𪜶逐國，逐民族的禮數佮風俗來慶祝歡喜。
日政時代受日本的影響，較濟照日本的風俗守新曆个新年，插榕門，榕，竹，梅，結草索，食麻糬。光復後就閣復倒古早的風俗。所謂古早的風俗，就是對閩南漳泉，所傳來的風俗。佇遮只有提起現時佇新年較有咧流行的幾項風俗，特別對聖教的立場來看所著注意个來研究就好。
（1）春聯（抑是講門聯）
年尾時倚12月24，5起，街面就有看著人寫春聯咧賣。春聯就是用紅紙寫好話貼佇門楣佮門徛的聯對，一年換一擺。所寫的文句是照彼家的職業，店號，雖然各無相同，總是攏是好話个對句。親像：百年天地迴元氣，一統山河際太平。
抑是親像生理人：百貨風行財政裕萬商雲集市聲歡
有時只有寫一字，親像春，福，祿，壽，等，貼佇櫃頂，箱頂，抑是窗仔頂。抑是寫一句六畜興旺貼佇豬稠，牛稠抑是雞稠。
彼口灶若有序大人過身，3年以內毋通貼紅紙，著貼青的，抑是黃的。死去的人若是查甫的，就著貼青个；查某的著貼黃的。親像：守孝不知紅日上，思親惟念白雲飛。
抑是：慎終須盡三年禮，追遠當存一片心。
死了後若猶未埋葬就毋免換春聯，只有用長長的白紙糊佇舊的門聯就好。
由來
世俗流傳講，春聯的原來是桃符抑是講桃板。看「荊楚」的解說講：門旁設兩板，以桃木為之，而畵神茶鬱壘像，以壓邪，謂之桃符。
意思是講，用桃仔柴做兩塊板仔，畫神荼鬱壘的像吊佇廳門的兩爿邊，硩做僻邪的路用。
查考頂面所講的神荼鬱壘是什麼？漢朝蔡邕有寫一本冊叫做「獨斷」，內面有講：
海中有度朔（索）山，上有桃木，幡屈三千里，卑枝，東北有鬼門，萬鬼所出入也，神茶鬱壘居其門，主領閱諸鬼，其惡害之鬼，執以葦索食虎。
意思是講，「古早海裡有一個山叫做度束山（抑是講度索山）。山頂有一欉桃仔樹，樹枝無偌茂盛，總是彎彎曲曲旋到三千里。東北爿有一個鬼門，鬼攏對這-的門咧出入。有兩個鬼神，名神荼佮鬱壘，徛佇彼-的門裡咧檢閱遐的出入的鬼。若看著歹鬼就用索仔共縛，續㧒予虎食。
對頂面所講這兩個故典看，通知古早是用桃仔柴畫神荼鬱壘的像kùitī門邊硩做避邪驅鬼的路用。到今仔日，無人用桃仔柴，是用紙來畫，抑是印，又閣無貼佇門邊，是貼佇門扇的門葉裡。
對按呢看，桃符抑是桃板是演變變做今仔日貼佇門葉裡彼兩仙神荼鬱壘的像。
總是親像近世用對句寫佇紅紙條仔來貼門楣佮門徛。這-的方式佮由來對佗位來，實在無當稽考。
世俗攏是流傳講，春聯是桃符演變來的。總是照愚見，桃符是演變做今仔日貼佇門葉彼兩個鬼像若定。曲思源有寫講：一年一換，故以為新年故事，後遂以春聯為桃符。
總是無具體典故。照愚見：中國是文字的邦國，愛好文章，詩詞，歌賦，又閣愛好藝術。看古代西洋愛畫圖佇壁裡；中國毋但愛畫圖，也愛寫字，或是佇壁裡，抑是紙裡，做聯，做檫仔來吊咧欣賞。因為這-的心情的要求，況兼佇新年更加興趣，就寫好句來貼佇門楣，也好裝艷，也好玩賞。用紅紙，佇中國是無奇怪，因為中國用色緻來表示階級佮感情；喜事用紅，喪事用白，黃，抑是綠。
結論
照頂面所稽考，貼佇兩爿的門葉个鬼像確實是對桃符所演變來的，這款避邪驅鬼的迷信。所以咱做信徒自然毋通趁這款的舊慣。
若是貼門聯的事，照看是一款民族的鄉土藝術。對這个立場來想，聖徒也無毋通；總是對佇所用的字句著細膩。世俗所用也有真好个句，親像咱普通所看个：
勤與儉為齊家上策，忍而和是處世良規。抑是：居家只有天倫樂，處世惟宜地步寬。
雖然是按呢，咱信徒若用咱聖會合道理ê文句是閣較好。早年中國聖教書局有出一本「聖會聯帖」。佇遮抄錄淡薄做大家的參考。
2仁慈上帝、穌
12主朝晚宜謝、帝德時刻莫忘
42，耶存心自有天知
（2）放炮
世俗人佇29暝，就算甲子來定「開正」抑是講「開春」的時。彼揲就排甜果，就是紅棗，冬瓜，生仁，甜粿，發粿等，燒香，燒金，泡清茶來拜神。也家家戶戶就放炮，鬢嗙哮，角若親像咧相刣。
炮是用粗紙捲火藥的燈心，捲真絚，欲放的時，用火點心血遐ka̍k。火藥因為激絚絚，欲發就出真大的聲來霆。炮有真濟款，有大炮，中炮，連炮仔，竹篙炮，抑是鼓亭炮。近來毋但新年，結婚，連歡迎，宴會，好歹事都咧放炮。
由來
查考放炮的由來，拄拄照漢字所寫爆竹，意思就是燒竹仔。因為竹有竹節，見著火燒爆破的時會出聲嗙一下，親像炮咧霆的聲（咱常常捌經驗）。
甚麼因端燒竹仔予伊出聲。看荊楚歲時記就知彼-的由來：
正月一日是三元之日，雞鳴而起，於庭前爆竹，以避山臊惡鬼。
意思是講，正月初一，雞啼的時就起來，佇門口庭燒竹仔予伊霆，來驚一款歹鬼，叫做山臊。」
漢朝有一本冊名叫神異經，全部是咧寫無稽之談，彼內面有講起山臊的故事：
西方深山中有人焉，身尺餘，袒身捕蝦蟹，性不畏人，怕爆竹聲，見人止宿，暮依其火以灸蝦蟹，名曰山臊。
意思是講，西方的深山內有一款人尺外懸，褪裼會掠蝦仔，毛蟹，性情毋驚人，只有驚燒竹仔爆的聲。看著人，就蹛遐等到日暗的時，用火來炰蝦仔，毛蟹，彼號人叫做「山臊。」
照看檢采是一款親像猩猩的動物，古早人毋捌，看做人？
對按呢看，爆竹原來是為著驅鬼避邪的路用。起頭是用火燒竹仔，後來改做炮，用紙包火藥也是相𫝛。
結論
聖徒毋通用，毋通趁。因為既然由來是親像頂面所講出對異端譴損，咱若按呢趁，捌的人欲恥笑咱。
火藥原來是中國人發明的，咱無用來做生產建設的路用，反轉用來做譴損的路用。準做結婚，歡迎的時放炮，也是浪費。近來若厲害，試想，一年冬全台消磨若濟㧒捔？毋但按呢，也是真嘈促吵鬧人。若閣想著佇放炮來傷著人，抑是炮紙來引起火災，就閣-較不得了。總講，不但是譴損，閣是有損無益。所以聖徒無論新年，結婚，好歹事的時，的確毋通趁這款異端無利益的歹風俗。

初8暝昏半暝過就是出9，對1點到4點，世俗人著做天公生。天公也是玉皇上帝，有時叫做昊天上帝。意思是蹛佇天頂玉宮的上帝，所以叫做玉皇上帝，是世俗中第一大的神。欲敬拜伊，著疊兩塊八仙桌佇大廳前做天公壇。壇頂排五牲，就是牛羊豚犬雞（犬較常用鴨代理），壇邊兩爿各縛一支結紅紗的甘蔗。家內大細聚集佇大廳，燒金，所燒的金叫做「大壽金」，著用三跪九拜來拜拜，後來照內面16歲以上的查埔丁个人額，用金紙來鬱圓圓叫做「燈座」。拜了後，將遐的燈座放火燒，意思是講查埔囝攏是天公賞賜个。
自早泉州人較有咧守正月初9的天公生，若是漳州人是守正月15的（三關代塊）的生日。
另外猶一個風俗。因為彼日是天公生，所以特別毋通捀便器，抑是提婦人人的褲對廳裡過去，驚了予天公看見，對伊失禮。
由來
查考宋朝的史記，玉皇出世佇漢朝尾的時，姓張名儀，是真定府行唐縣的人。對細漢學習老君的教示，隱居佇武當山採藥煉丹，醫治病人。到宋朝徽宗冊封張儀做玉皇上帝，出詔命令天下的人來敬奉伊做神，向望伊保護國運久長。殊不知封張儀了後無偌久，徽宗父子，大某細姨，攏予金國的兵掠去，受凌辱僫得講，死佇五谷城。（以上抄錄辟邪歸正第44章）。
結論
聖徒毋但毋通學，毋通趁，要緊著將這-的異端的內容傳予厝邊明白，𤆬𪜶去邪歸正來信主耶穌，服事真活的上帝。

照日政時代的統計，全台有138間廟咧服事關帝爺。彼中間有25間用正月13做關帝爺的生日咧拜。其餘用5月13日有34間，用6月24日个有41間。其餘無一定期日个有38間。
對地方來講，台北攏用6月24日，台南用5月13日，也高雄方面較濟用正月13日。
關帝爺的神明名真濟款。大概是關帝爺（關-塊爺），武聖帝君，山西夫子，帝君爺，關夫子（關夫子），關壯繆（關葬biû），翊漢天尊，蓋天古佛（蓋天鼓佛），恊大帝，文衡聖帝，伏魔大帝等。
大概佇生理人的廳頭有看著一幅檫仔，中央坐一個五裒鬚的紅面將軍，一手提冊，一手撈嘴鬚，這身就是關公。兩爿徛兩個人，一個鬚聳，目降，攑一支青龍刀，這-的就是關公的部將周倉；猶一個，眉清，眼秀的書生，捀一個印，就是關公的契囝關平。伊雖然是武將，iáu-kú服事伊的人較濟是生理人因為講伊創設原，收，出，存的數法。
由來
關公原本姓施名壽昌，出世佇山西蒲州解良縣；後來改姓關名做羽。字名雲長，就是蜀漢昭烈皇帝（普通叫做）的武將，也是義兄弟，16歲的時佮劉備，張飛結義了後，扶劉備興建西蜀的大業。建安5年佮劉備个家管予曹操掠去，守節毋願投降。建安6年受封做漢壽亭侯。後來佮東吳孫權相刣。建安24年10月陣亡，享受68歲。世俗因為伊做人忠勇，有氣節就起廟服事伊。
結論
關公毋是親像其餘濟濟無稽之談的神明。是中國三國時代一個實在的英雄。論伊做人確實有真濟項好通予後世的百姓追隨。
儒教排列伊做五文昌的一個，稱做文衡聖帝，抑是叫伊做山西夫子。關夫子（關夫子），尊敬伊做亞聖。抑是亞賢講，」山東一人作春秋，山西一人讀春秋」意思是講，山東一個人（指孔子）做春秋，山西一個人（指關公）讀春秋。
讀史的人攏稱讚伊仁，義，禮，智，信，五常兼備（Ngó常兼-被），就是：
1。千里尋兄曰「仁」，2。華容釋曹曰「義」，3。秉燭達旦曰「禮」，4。水淹七軍曰「智」，5。單刀赴會曰「信」。
又閣伊予曹操掠去的時，曹操好款待伊，上馬金，落馬銀，到伊欲離開的時，將對伊所收的錢銀佮數簿款好勢，原，收，出，存，清清楚楚還曹操。
對按呢看，伊是一個不貪不取，清廉潔白，五常兼備个好人，堪得予後世个人尊敬數念。這款人正是咱這-个時代大欠的人。總是袂堪得做神後人拜，因為伊本身袂保伊家己的性命。
論生理人來講，也袂-通講伊設收，就通敬拜伊。因為今仔日有比這款的數法較好，不過學伊無貪污是好，毋通敬拜。
咱聖徒通數念伊，學伊的好，自然毋通綴人守節來拜伊；要緊著佇厝邊咧做伊的生日咧拜的時，順機會講予𪜶明白，予𪜶毋若無拜伊，續來拜上帝。

正月15叫做上元，抑是講元宵，世俗講，是天官大帝的生日。天官大帝，就是三官大帝的一個，也名做三界公，就是：
「上元賜福天官紫微大帝，「中元赦罪地官清虛大帝」，「下元解厄水官洞陰大帝」
這三個神就是講，受玉皇上帝所差落來世間咧治理的神。無用佛像，只有佇廳頭前召香爐叫做三界公爐咧敬拜。正月15是天官，7月15是地官，10月15是水官的生日。這日無論佇廟宇抑是人家，著放炮排牲禮，燒金來敬拜，通日到半暝夯花燈，做鬧熱，向望士，農，工，商，會得發達，風調雨順。
由來
有兩，三說：
1）漢朝尾張修（張收），魯所傳的（代爿就），對伊的祖公所傳的符咒，蹛佇山（復明山）咧捾水，若有人致病患邪，將鬼神佮病名寫做3張符仔，燒燒咧，一張㧒上天，一張台落地，閣一張㧒落水，向望消災解厄。
2）也有傳說講，三界是指堯，舜，禹，三個皇帝。堯的天真好，風調雨順，所以人真欣羨堯天，舜帝𠢕耕地開墾。也禹王𠢕治水。所以玉皇稱這三個做天宮，地官，水宮。
3）閣有一說是講，張天師將宇宙分做天，地，水，三界，照人的病，用這3項符咒來醫病。
不管他攏是無稽之談，無根據的異端邪法。
結論
聖徒自然毋通趁。也毋通佮人夯花燈，特別元宵暝濟濟所在愛做「燈猜」，抑是講「燈古」，這雖然是一款的「文人戱」（讀冊人的遊戲），iáu-kú素來所做的燈猜，濟濟是hi̍h hiauh，粗俗的話。咱做主的學生無必要去佮人猜彼，來予人恥笑。
夯花燈也是歹風俗。因為濟濟是男女間hi̍h hiauh的迷信，親像元宵暝查某囡仔愛軁燈腳，抑是愛咬人偷剾蔥（向望嫁好翁），偷薅菜（向望嫁好翁婿）。聽香，觀三姑等，才个攏是咱做聖徒毋應該學的歹風俗，著細膩。

早年的讀冊人，抑是教書房的先生學生，見若有向望欲進中的人攏咧拜文昌帝。特別佇二月初三流傳是伊的生日，著大大敬拜。現時佇本省的海墘方面，抑是澎湖iáu-kú真濟人咧敬拜。
由來
看史記的天官書所記文昌原來是星的名「斗魁載匡六星曰文昌宮」（賭詼載空六先越文衝宮）世俗有時（詼先）。六星就是上將，次將，貴將，司命，司中（書中），祿（輸錄）。
閣看「張果星宗」所記「文昌為吉星，主大貴，」就是講，文昌是咧主宰貴氣奉祿的星辰。
總是世俗稱伊做文昌帝，查考傳說有幾若款。
（1）有講文昌姓陳名子春，是宋朝的狀元。到元朝仁宗三年封伊做文昌帝君。
（2）也有的講伊姓張名亞，是唐朝的人，踮佇四川省主梓橦縣；廣傳儒教的道理，後來人佇梓橦縣七曲山起廟敬拜伊，號名清虛觀，也名梓橦帝君。
結論
照頂面所講，不論是星辰，抑是古早人，明明朗是異端邪神，咱做聖徒自然毋通信，毋通趁，因為咱信「敬畏耶和華才是智慧的根本」

對冬至算起105日叫做清明。世俗佇這日就做節來拜。漳州人較有咧守這日，若是泉州人較濟守3月初3，叫做三日節。去田裡挽一款草，叫做鼠麴來做鼠麴粿，也有所在親像守寒食節（寒翼節）潤餅，抑是叫做春餅。
由來
中國將一年12月日分做24氣。看玉海記載講，「五日為一候，三候為一氣，故一歲有二十四氣，每月二氣，在月首為節氣，在月中為中氣。」才的節氣將陽曆佮陰曆對照做表，排列佇下面做參考。
陽曆陰曆
月初四五正月節。
月十九二十正月中。
月初五六二月節。
月廿一廿二二月中。
月初六七三月節。
月二十廿一三月中。
月初六七四月節。
月廿一廿二四月中。
月初六七五月節。
月廿一廿二五月中。
月初七八六月節。
月廿三廿四六月中。
月初八九七月節。
月廿三廿四七月中。
月初八九八月節。
月廿三廿四八月中。
月初八九九月節。
月廿三廿四九月中。
月初七八十月節。
月廿一廿二十月中。
二月初七八十一月節。
二月廿二廿三十一月中。
月初六七十二月節。
月二十廿一十二月中。
對按呢看，清明就是3月中的一個節氣，因為是佇月頭，所以叫做節。
才的節氣佮作穡人的收冬，落冬真有關係，所以民國叫陰曆做農曆。雖然這24的節氣攏真要緊，iáu-kú漳，泉个人只有做3月的清明佮11月的冬節若定，是真奇怪。
結論
照頂面所講，清明節，並毋是鬼神，抑是古早人的名，是一個節氣的名若定。世俗佇這-的節氣敬拜祖先佮鬼神，是向望田園好收，五穀豐丁。咱聖徒自然毋通趁，因為咱信萬物對主來。上帝用雨沃義佮不義个人的田園。又閣人的活毋但倚靠餅，就是倚靠上帝的嘴所出攏總的話。所以咱只有敬拜主咱的上帝就好。

清明節的進前日叫做寒食節，這日大概佮清明節，抑是三日節相𫝛法度咧敬拜。特別愛食潤餅，抑是叫做春餅。就是用麵粉做皮，薄薄差不多6吋至7吋的直徑，來捲各項的菜，用米醬來糊做規捲，有時閣煎抑是用油粿炸來食。
由來
寒食，意思是食冷的物。因為彼日禁火無火燻，為著欲記念春秋戰國時代一人名介子推予火燒死。所以彼日才禁火燻，食冷飯來數念伊。
介子推就是晉文公的人臣。晉文公為著欲閃避伊的老父的陷害佮伊5个人臣逃走，奔波19年久。彼中間拄著飢荒的時，介子推割家己的腳後肚肉煮做肉羹予晉文公食。文公大感激，咒誓，若予伊平安復國的時，的確無袂記得伊的功勞。
殊不知文公復國的時，其餘4个人臣攏有受賞，只有袂記得賞介子推。
有一日，文公看著午門裡貼一張紙，紙面的字就是：
有龍矯矯，頃失其所。五蛇從之，周流天下。龍饑乏食，一蛇刈股。龍返於淵，安其壤土。四蛇入穴，皆有處處。一蛇無穴，號于中野。
意思是講，「有一尾龍落難的時，有5尾蛇綴伊四界去，這尾龍枵餓的時，一買蛇割腳後肚肉護龍食。後來這尾龍平安閣倒轉來的時，其餘4尾蛇攏有功有報賞，獨獨彼尾蛇佇外口咧啼哭。」
文公才記得伊的失錯，差人去揣介子推。總是伊已經𤆬伊的老母去篾佇綿山。就命令人遍山搜揣，揣無，因為聽人講伊真有孝，就放火燒山，是向望伊若看著火會𤆬老母出來。無拍算，到火花的時，才發見著兩個母子的身屍作伙抱佇一欉樹頭。因為這-的忠臣予火燒死，所以彼日不忍用火，著進前煮起來囥，到彼日食冷飯凊菜。照後漢書所講，起頭禁火一月日，後來改3日，今賰一日若定。
閣有一說講寒食是為著禁火，看「周禮司烜氏」仲春以木鐸修火禁於國中，是禁火乃周之舊制。
結論
照按呢看，寒食節大半是為著數念忠臣介子推所設。卻對介子推這款的行做，史家一人評一款，也有人評伊不忠不孝。若看伊殺身事君，對古代的觀念來看，是好；對佇抱老母受燒到死無出來，心理上來看也通同情。不過咱做聖徒，佇這日通數念伊的好處來尊敬伊做一個忠臣，總是毋通敬拜伊做神。論寒食食凊彩，現今已經無咧守，咱自然毋通趁。

媽祖是世俗的稱呼，也名天上聖母，若是冊裡的名是天后，抑是天妃。三月23是伊的生日。媽祖原來是海神，總是真奇怪，台灣全省無論平原內山都有伊的廟。世俗中第一予人敬拜的神明就是這身。特別北港媽祖廟朝天宮所服事个媽祖第一濟人敬拜。逐年3月23的前後，就人山人海，對全省逐所在來行香。
由來
媽祖原名做林默，也有叫做林甛。是宋朝的人，出世佇福建省興化府蒲田縣（福-見省興化府婆田縣），老父名林愿，也有叫做林殼，抑是林惟殼。媽祖是第6查某囝。流傳講出世真久攏無哮，所以叫做默，抑是叫默娘。對細漢就真聰明，可惜20歲就死。伊的兄咧駛船做生理。流傳講有一日默娘目睭絮絮咧睏，伊的老母叫伊醒，才講，伊夢見伊的兄弟海中犯風摃破船，伊去咧救伊。俗間就謠言講伊會救犯風的船隻。
明朝成祖派三保太監鄭和坐船去南洋，印度到非洲東海岸。海中若犯風，就講起默娘的故事來安慰船內的人。到歸國的時就奏皇帝著冊封伊，就真正冊封伊做天后，起廟佇城內來服事伊。這就是天后的由來。後晉封伊做天妃。
結論
無有議論的餘地，咱做聖徒毋通信，毋但毋通信，著打破這款的迷信。世界8萬外噸的大船馬利亞女王輪佮美國輪攏免服事媽祖。因為會喝風佮湧的，只有是咱的主耶穌若定。

五日節，實在的名叫做端午節，也名重五節。端意思就是起頭。午（我）就是敆五（我）字相𫝛。所以端午意思就是初五。
世俗佇這日有以下這幾項風俗。
（1）縛粽
粽是麻竹葉來包米（較常是秫米），特別包四角形，用鹹草抑是黃麻絲縛，將按呢落去煠到熟，親像飯丸的物。
原來是用竹管貯飯㧒落溪，抑是江河，意思是欲祭獻屈原，（詳細佇下面由來欲講起）。後來就改用竹葉來包，縛五色的紗線㧒落江河，縛五色的紗線，因為講按呢才袂予蛟龍食去，才會通予屈原享受著。
（2）扒龍船
一款的駛船競技：原來是講，大家聽著屈原投江，趕緊駛船欲去救伊。在江南一帶的風俗，是將粽抑是雞，鴨㧒落江河，才駛龍船來去拾，意思講是欲拾，抑是救屈原。
（3）揹香芳
香芳就是用芳香做規塊，做5項蟲豸的款式予囝仔揹佇胸前，叫做五毒，向望通免得5項的毒害。五毒，就是蛇，壁虎，蟾蜍，蜈蚣佮蜘蛛等，5項蟲豸。
（4）插艾，榕佮菖蒲
頂面所講，人帶粽去江裡祭獻屈原，欲轉來的時，挽江邊的艾草佮菖蒲轉來插佇門邊，向望會辟邪。看荊楚歲時記講，
端午用艾札成虎形，或剪採成虎；粘上艾葉，戴在頭上皆能除毒氣。
現今世俗是講菖蒲的葉若親像劍，叫做蒲劒，會斬妖邪。所以有時用黃紙寫一對按呢講：蒲劒沖天皇斗現，艾旗坤地神鬼驚。
也有因為隻的草名佮好話仝音韻。親像講，「插艾會勇健，」「插榕會清閒，」抑是講，「插榕較健龍。」也菖蒲這字，佮字上音，向望會昌盛。
（5）午時水
這日的中晝的水叫做午時水（抑是叫做五時水），若落去洗浴會消災解厄，若像起來啉會治百症。看瑣碎錄：五月五日午時取井花水沐浴，一年疫氣不侵，俗採艾柳蒲揉以浴。
其他猶有幾若項風俗，總是只有講起以上這幾項現時猶佇台灣咧流行的風俗就好。
由來
查考五日節就是咧祭屈原的日。屈原是戰國時代楚國懷王的人臣，名平，原，是伊的字名，也名靈均，出世佇周顯王26年（B。343）。佇周赧王30年（B。285）是官階真懸，做三閭大夫掌管王族昭，屈，景三族。可惜受著上官大夫靳尚𪜶一班的誹謗，就失了懷王的信任。伊就寫一篇「離騷」，向望懷王反省。可惜無達目的，到懷王的囝襄王續共伊貶去長沙。一片忠心的屈原就寫9篇真好的文章，就是惜誦，涉江（洩-工），哀郢，抽思，懷沙，思美人，惜往日），橘頌佮悲囘風，來陳述伊的志氣。
總是伊的志氣無受採納，最後就做漁夫辭，5月初5跳落泊羅江，就是現時的錢塘江自盡。楚國的人聽著伊投水自盡，敢緊使船去揣，總是揣無，因為看伊忠貞高潔的精神，毋甘伊投水，才用按呢敬拜伊。
結論
對歷史看起來，屈原是一個事實的人物，特別是楊子江文學的泰斗。論伊的忠貞潔白的精神是通可取，總是伊的死生觀是無值得咱聖徒數念。對儒教的道理來看尚且無可取。試想孔子也捌拄著比伊較深的艱苦，困於陳邦，但是忍苦耐勞，無厭世輕生，韓愈（韓文公）為著苦勸迎佛骨受貶去潮州，也甘願忍受，無自殺。
何況咱的主講，「著夯家己的十字架來綴我。」所以對這款厭世輕生自殺的人，毋但毋通敬拜伊，也袂-通予咱數念。
其餘以上所講隻的風俗攏有異端譴損，自然毋通趁。

媽祖以外，在台灣第一濟人拜个就是城隍爺。一般發音毋著，攏叫做「城王爺。」
照日政時代的調查，全省有24間城隍廟。逐个祭日攏無甚麼相𫝛。佇遮排佇5月中，是因為台灣省內第一大的叫做府城隍是佇台南市，（古早叫做府城），伊的祭日是5月11日。也全省第一濟人咧燒香敬拜的就是台北市大稻埕的城隍廟，伊的祭日也是5月中的13號。
現時世俗敬拜城隍看伊做一個佇陰間佮陽間咧賞善罰惡（上𤺪罰-惡）的神明。城隍廟排疊親像古早的衙門，服事伊做親像一個地方的行政司法官。佇大陸裡每年清明佮7月15，一年兩擺著出來境內出巡，宛然省長，縣長的巡視。台灣是逐年的節日著出巡。彼-的盛大無較輸媽祖的祭典。無論官民，若代誌辦袂明，就去城隍爺的面前跋杯，咒誓，有時著去廟內過暝，叫做「睏城隍，」向望伊託夢指示。地方若有亢旱瘟疫，就請出來出巡，向望伊消災解厄。
由來
禮記有記講，「天子大八蜡，水庸居七。」意思是講，皇帝佇年尾的時著獻祭予8的神明的大祭祀，也水庸就是第7位的神明。水庸意思，就是城隍。
城隍照字所寫的意思城就是城牆，隍就是城外的「壕溝。」
對按呢看，城隍原來毋是歷史上的甚麼人物。（卻有一說，講是漢高祖的忠臣灌嬰（罐英），總是無確實的根據）。不過是將古早皇帝所咧祭的8的神八蜡，就是先嗇（仙-色），司嗇（舒適），農（狼），（油表泏），猫虎，坊，水庸，昆蟲等這中間的第7的神，就是水庸，意思是溝窟，看溝窟做神明咧敬拜。
對歷史來看，北齊的時（a。561）就有咧服事的款。到後唐愍帝的時（a。1030）才冊封做王爵，世俗就稱做城隍爺。總是彼揲猶未有起廟，造像。到明朝的時，將城隍加封續分等級。
（1）管理全國个叫做天下都城隍。
（2）管理一省个叫做都城隍。
（3）管理一府个叫做府城隍。
（4）管理一州个叫做州城隍。
（5）管理一縣的叫做。
閣封
府城隍做公爵，號做威靈公。
州城隍做侯爵，號做綏靖侯。
縣城隍做伯爵，號做顯佑伯。
明太祖20年下詔各府，州，縣著改築城隍廟親像衙門，內面排疊親像衙門的公堂，拄拄親像今仔日的城隍廟的款式。
又閣傳說，人若做好死去，通應城隍的考試，合格的若有缺，玉皇就派伊去做某州，縣的城隍。
結論
對以上的故典來看，城隍純粹是屬佇無中取有捏造的荒唐，自然無議論的餘地。寫隻的毋是只有欲予咱知毋通趁若定；要緊是欲予咱捌來好膽苦勸咱的厝邊去邪歸正，來服事保護人的上帝，佮𤆬𪜶來信耶穌，得著赦免罪，就免驚後日受審判，毋但免受地獄的刑罰，閣通得著救主的拯救，得著天堂永遠的福氣。

7月7日，通俗叫七娘媽生，七娘媽是gín若的保護神，無囝的人對伊求囝，囝兒若破病，叫七娘媽醫治；所以16歲以下的gín哪攏求七娘媽保庇𠢕大漢，好育飼。欲求的時著下願，保庇gín若無事到16歲成長，就欲刣豬倒羊答謝，抑是做戲，獻金，做社會慈善的路用。gín若若成長到16歲，彼年的7月7日著實行伊所下个願刣豬答謝七娘媽个保庇。這-的以後，gín哪就漸脫離七娘媽的保護。
另外的傳說，7月7日也叫七夕，流傳講是牽牛佮織女兩粒星度過天河相會的日，牛郎真貧惰，逐日食飯的碗攏無洗，積下硩，到彼暝雖罔話-通佮織女相會，iáu-kú織女為著洗遐ni̍h濟的碗（一年份），到洗好的時天已經光，毋但兩人無時間通團圓，講話，無情的宇宙運轉無停，將這兩人漸漸共𪜶分離，以後一年久才通閣相見。閣有一說講：
織女蹛天河的東爿，是天帝的查某孫，生做媠閣賢慧，真𠢕織錦布佮繡花。天河的北爿有青年叫牽牛郎，真骨力作田。天帝看著牛郎勤勉，所以將織女配予伊。無拍算成婚以後，兩人變貧惰，男不耕，女不織。天帝大受氣，共𪜶分居，一個予𪜶蹛天河的南爿，一個佇北爿，只有容允𪜶一年一擺，就是7月初7暝予𪜶度過天河相會。
七夕的迷信猶有乞巧會（乞-巧-會），七娘媽生彼暝，佇月下排香桌，星花，果子，白粉，胭脂，祈禱了後，提紅佮白的粉各一半也佇空中就會變做美人，設使佇月下穿針若會過，就變做針黹真𠢕的女子。
結論。
以上這款民間的傳說屬佇冇古，咱聖徒的確毋通信，毋通趁。

俗稱孝好兄弟仔，日本人叫「施餓鬼會」，抑是「盆祭」，實在的名是「盂蘭盆會」（餘難盆會）才著。確實佇甚麼時代設起，無甚麼知影。盂蘭兩字是梵語，印度話，意思是救倒懸，盆是器具，照釋經所記：
目蓮以母在餓鬼中，佛令作盂蘭盆會，於七月十五日，以百味五菓著盆中供養十方大德，而後母得食也。
閣再佇王幼學綱目集覽彼本的內面有記「唐代宗大歷三年秋七月內出盂蘭盆賜章敬寺。」對以上所記予咱知，盂蘭盆會是佇唐代設起，也創設者是目蓮。
目蓮是甚麼人？
照重增搜神記佮明一統志隻的冊有記講是地藏王。
目蓮常師事如來，始創盂蘭盆會以救其母於餓鬼之苦，唐肅宗至德，渡海居青陽九華山，以巖間白土雜飯食之，人以為異，年九十九忽召其徒告別跌坐函中遂沒，為地藏王。
目蓮佮如來的關係。
照頂面所記目蓮是做如來的徒弟。伊創盂蘭盆會，也是佛的命令，如來是周朝莊王時代的人，目蓮是唐代的人，周佮唐相差1，400年，怎樣目蓮會佇如來死後閣出現佇唐代創盂蘭盆會。若講目蓮佮如來是上時代的人，按呢伊是活1，400年久佇世間。m̄-kú照重增搜神記所講目蓮佇唐肅宗至德間渡海居青陽九華山99歲的時，召伊的徒弟佮𪜶離別，以後做地藏王。按呢關係目蓮的傳說奇奇怪怪到極。
創盂蘭盆會的理由
是講目蓮看著伊的老母佇地獄做餓鬼，佛才命令伊佇7月15日煮百項芳味敆五果貯滿器具來予伊的老母，伊的老母得著食，毋免閣做餓鬼。這款的代誌本是個人的祭祀，可惜當時的皇帝也受著奸臣王縉的鼓舞迷惑，致到出盂蘭盆賜章敬寺，後代的百姓富豪趁這款祭鬼的歹風俗到今仔日。
辯駁
1）請問世間學目蓮做盂蘭盆的人，𪜶有逐个看著家己的老母抑是老父佇地獄做餓鬼仔無？若無，𪜶按呢做是大大藐視著家己的父母，因為世間人的老母無的確逐个親像目蓮的老母，死了攏佇地獄做餓鬼。
2）目蓮的老母做有影佇地獄做餓鬼，目蓮為著伊做盂蘭盆祭食飽了，應該著自按呢超生上天堂，乜使著佇逐年7月15繼續做祭，顯明伊的老母永遠佇地獄做餓鬼。
3）盂蘭盆經卻有解釋講，目蓮這款的所做是好，所以世間行孝行的人應該著學伊的款做盂蘭盆會來供養伊的父母。毋是因為伊的老母有佇地獄做餓鬼仔無？若按呢閣較著細膩，因為人佇世間的時著食世間的物，死了後是無食，假使若講死鬼也會食，一年普渡一擺是無夠額。
4）有人講鬼是無來食，干焦鼻味就會飽，若按呢講，咱毋免做盂蘭盆祭（特別），因為逐日咱著煮3頓，餓鬼聽好自由來鼻味，就會飽。
5）盂蘭盆經閣講：是佛弟子修孝順者應念念中憶父母，乃至七世父母，年年七月十五日，常以孝慈，憶所生父母，作盂蘭盆，施佛及僧，以報父母長養之恩。
43
按呢講有較進步，就是七月半做盂蘭盆會是欲數念父母養飼的恩。若按呢咱今仔日的母親節可以代替7月半盂蘭盆會。
結論
過去佇台灣7月的普渡是一個大大浪費的節期。七月1日開鬼門，到月尾關鬼門這中間，各地農村，城市的開費真驚人。近年來政府出力改善風俗，統一拜拜，有漸漸收效，限制做戲刣豬。咱基督徒毋但毋通參插佇這款祭鬼的歹風俗反轉著佮政府協力改善。

8月15中秋節是太陰娘娘的生日，普通的家庭攏排香桌，月餅，茶果，燒金祭月娘。gín若若厚病疼，去對月娘祈願講真有應效。
月餅
月餅叫中秋餅，照慣例佇節期以前就相送予親成，朋友。抑是主管，頭家，也有人排月餅拜土地公抑是其他的神明。佇這日，教書房的先生著將中秋餅分予所教的學生；也學生著包紅包回禮送先生。
中秋暝賞月
8月15暝，各家庭著點燈結綵，迎花燈，放炮，一家團圓，啉酒，食中秋餅，歡喜賞月，讀冊人有作詩會，臆燈猜。
傳說講8月15暝愈晏睏愈長命，查某gín若愈晏睏，老母會長命，所以在室女攏毋敢早睏，也有人利用這暝跋筊到天光，未婚的男女佇這暗對月娘求良緣，未懷孕个婦女求生囝，也有求好運的聽香，這攏是迷信，歹風俗。
拋繡球
古早富家的千金揣無拄好的匹配，婚期過慢，就佇8月15暝，予伊的小姐上懸樓拋繡球，彼暝未婚的男子聚集佇樓腳。小姐通照伊的意思，將繡球拋予意中的人，予人拋著的青年袂-通推辭，著做伊的丈夫。
宋朝个時代有一個富家的姑娘拋繡球，去拋著一個乞食名呂蒙正，父母真反對嫁予乞食青年，總是一位小姐甘願佮呂蒙正結婚，做乞食。後來呂蒙正立志讀冊，考著狀元，所以有留一首詩到今仔日。
八月十五是中秋，千金小姐拋繡球，繡球拋落呂蒙正，爹媽趕出不收留。

9月初9叫做重陽，因為9的數是陽數，又閣月佮日攏相𫝛九字，兩字重疊，所以叫做重陽。世俗看這日做一個節，請客宴會。特別佇這日愛出門八上山去山頂啉酒快樂。所以這日猶一個名叫做登高節。
由來：
有一說，是講，這日是重陽帝君的生日。
閣一說，關係登高的故事，看『續齊諧記』有講：
費長房令桓景九月九日，囊茱萸登高以避禍。
意思是講，費長房命令伊的徒弟桓景講：「9月初9著離開伊的厝，用袋仔袋茱萸（一款藥草鞋名）去山裡來閃避災禍。」流傳講伊彼日果然照按呢行。彼个荒一下轉來，看著規內面的豬狗精牲攏死了了。
結論：
頂面所講彼本續齊諧記，是咧寫莊子的譬喻的冊，算是一款荒唐的故事。所以咱聖徒毋通按呢做。
登山遠足對健康上是好。總是無的確佇這日。

冬至節，就是冬至个日，是日時最短个日，對這日起，日時漸漸較長，暝漸漸較短，有人講冬節暝睏袂天光，就是暝長的緣故。總是對這日起一陽來復，到新曆12月22日日頭拄好行到赤道以南23度半个所在，所以這-的緯度線也叫做冬至線，來到遮日頭閣再轉向北。冬至節普通攏講冬節。古早時的官衙攏有辦桌開宴會，現在本省人佇這日有搓冬節圓來食，也遮的圓仔貯3碗排佇祖先的位牌，有時也獻三牲，抑是五牲，點香燭，放炮，燒金紙，拜祖公，神明。閣再田庄的所在，農家較常將圓仔一，兩粒糊佇古井，門，窗，桌頂，櫃頂，雞椆，豬椆，牛椆，感謝神明的保庇，求六畜生湠興旺。
用冬節做買賣契約个日。
台灣的舊慣，土地的贌耕，買賣，抵當，較常佇8月15中秋彼時先講好勢，到冬至這日才實行契約，有這號習慣。毋但按呢，欲定著契約的期限，較常是用冬節做標準；譬喻到冬節前3日，抑是冬節後5日，現時隻的舊慣已經漸漸無去。總是食冬節圓了，就算做加一歲，這-的觀念猶有。
結論：
論節氣的事，佇第18面。清明的所在已經有講起，詳細請看彼段就會知。若是佇彼日拜神祭獻的事，咱聖徒自然毋通學。

十二月16號，叫做尾牙，因為2月初2，叫做頭牙。台灣的生理人較常用每月初2佮16做牙。做牙的意思是拜土地公，求保庇，大趁錢，一年的中間，頭牙佮尾牙做較大，每月的初2，16做較小，尾牙算是彼年的路尾擺做牙，所以最盛大，佇這日生理人佮作穡人攏刣雞，刣鴨，備辦牲禮去拜土地公，也煮生臊請店員，抑是厝內面咧用的工人。照舊慣，佇尾牙這日，頭家著講明伊所用的店員明年欲繼續閣用，抑是欲共伊辭頭路，毋過用伊。厝內面所用的工人，欲共伊升級，抑是降級，著決定，續通知𪜶知影。

照流傳，佇這日地上各廟宇佮家家的神明攏總升天，欲將下界的人一年久的所做，好，歹去奏予天頂的玉皇上帝知影。所以為著欲送隻的神明，透早家家戶戶著排牲禮，燒金紙，放炮來歡送，有人將黃色的紙糊馬抑是轎，叫做神馬，燒來予遐的神明通騎，抑是坐到天頂去。這日也叫做送神，有人炊甜粿去送親成，朋友，厝邊，拄著喪事的家庭無炊粿，伊的親成，抑是朋友著做來送。
筅煙筒，掃厝內
十二月24日，也是清掃厝內，洗器具，椅桌，筅煙筒个日。照本省人的迷信，厝內面，外面，家私雜物攏有神明，平常日欲清掃，無張持振動異動隻的物件，會予神明受氣，動著，煞著，續起破病，因為按呢，無啥敢拚掃。總是這日地上所有一切的神明朗升天不在，這-的機會來清掃，徙動物件攏袂犯著。過去日據時代，本省人無啥愛拚掃厝內，常常犯著清潔法。這毋是講本省人無衛生思想，有一部分的原因，就是對以上所講的迷信來。

十二月24送神去天頂，著到明年正月初4迎神彼日，神明才有閣來，照理，這中間地上應該著無神明佇咧。總是流傳講送神的隔日25日，天頂的神明下降落來，代理地上的神明看顧世間人，所以才叫做天神下降日。佇這日袂使得討舊欠債的債，抑是借金，有人袂記得，這日去咬人迫討予人拍，也無通加講話。

本省人過去有育新婦仔的習慣，所育的新婦仔若到結婚的適當年齡，就佇彼年的年尾設法予𪜶婚姻，這叫做「合房」，抑是做大人，捒做堆，期日較常是過年暝昏29暝，抑是30暝。古早是強制，不管本人的意志怎樣，序大人咧主意。會揀佇年尾的因端，也是因為彼時送神了，毋免閣看日，袂犯著神煞，逐項通較從簡，節省濟濟費用，近來佇12月若濟人嫁娶，彼-的因端：一面是想講當等神明升天去，袂受著惡煞。若佇這月的中間婚姻，大家咧忙過年，經濟會通大大節省。
結論
以上17，18佮19項所有的慣俗，攏是出對迷信。咱聖徒毋但毋通趁，閣著盡力改革，移風易俗，娶人信主耶穌得著救。

源起頭男女無分別，太昊就是伏羲，起頭制定嫁娶，用雙領的鹿皮做禮物，是因為古早無布疋，是穿鳥，獸的皮，所以用做禮物。後代六禮中的納幣就是對遮起。（，～。，～）。
女媧佮太昊上母，幫贊太昊正婚姻，所以稱做神媒（，～）。今「婚」意思是黃昏暗，是黃昏暗囝婿才照禮數去娶新娘，「姻」是有所靠，是女子因為有所倚靠查埔人才來過伊（，～）。（，～）。（，～）。這款的風俗佮聖經的風俗相親像（創29：23；太25：1～6）。

三代（，做三代），以前「姓」佮「氏」有分別，查埔人有「氏」的稱號，婦人人是用「姓」，「氏」通分別尊貴卑賤。尊貴个有「氏」，下賤个有名無「氏」。所以古早「姓」攏揀佮「女」字有關係的字，親像姬，姜，姒，媯等。這-的「姓」是咧證明門風，血統佮決定婚姻要緊的根據亦「是」用做天子諸侯的國號，若是對三代以來變遷做表彰尊貴个人的稱號。（，～）。總是秦始皇吞六國以來，六國的後裔失落𪜶的地位，降做庶民，所以「氏」也續無去；用「氏」做「姓」後來漸漸混亂去。
白虎通講毋通娶上姓的。娶上姓，一國上血脈，到尾無囝孫。」（，）。左傳也講，「男女上姓，囝孫袂興旺」實在對周朝的禮儀就上姓無嫁娶。毋但上姓，猶有甚麼叫做半爿厝內，就幾若姓講是上祖先，親像周，蘇，連，抑是陳，胡，姚，抑是徐，余，佘，涂等，是𫝛祖先，所以袂使得嫁娶。譬喻陳，胡，姚原來是上祖，平平是舜帝（瞬塊）的後裔，也彼个關係是按呢：姚（遙）姓「姚」，名重華（重華）。胡（湖）庸（容，）將大查某囝大姬配胡公（，「」」）陳後來周朝武王有封舜的後裔，胡公滿佇陳國，胡公滿的囝孫續用國做姓（「，」～）。因為按呢，若照在來的慣例，陳，胡，姚三字姓袂用得嫁娶，其餘徐，余，佘，涂等，也袂使得嫁娶。
不過上姓無嫁娶是欲防止近親結婚。總是這-的事袂徹底，因為姓會變動，親像分囝，有時分別姓的囡仔食咱的姓，抑是予人招，生囝著食外家的姓，也有因為外家無查埔丁，所以查某囝嫁出，iáu-kú生囝著有一個來頂外家，就是食外家的姓。所以表面上無上姓，窮真上姓个真濟。閣上姓無結親，若是防止近親結婚，我想姑表，抑是姨表牽的結親，是比上姓的3等親猶較親，是閣較毋通。
今左傳有講起近親結婚會較袂生湠。這-的事對遺傳學來講，無根據，雖然達爾文捌講，「若久長繼續近親結婚，就親像世間一般所信會減少伊的大，體力佮生湠，甚至會成做畸形的原因。」若是後來經過濟濟專門學者的考察，研究的結果，並無這號事實（a。Thomson：，P。409～）。
照優生學（人種改良學，Eugenics）的結論：人的形體的變化抑是病的性質，抑是精神的性質的遺傳，彼-的優性佮劣性的關係，確實攏照孟德爾的法則的結果。孟德爾是牧師，1822年出世，1843年做牧師，對1856年起10年久佇禮拜堂的花園研究植物的雜種。1865年將伊所研究的結果發表佇布龍的博物學會報，可惜無人咧注意。1884年過身。若是伊研究的價值到1990年才得著世界的重視，普通稱做「孟德爾學說」抑是「孟德爾法則」（」s）。
1。雜種有「優性」AA。「劣性」aa的現象，所承受的遺傳因子比別个因子較優勝，就是親像佗一爿的序大人～成老父，仔成老母～就是優性較贏劣性，有顯出的形質，現在性是「優性」，無顯出的形質，潛在性就是「劣性」。
2。雜種的第2代（F2）會出現第1代（F1）所潛在的，分離父母（P）的形質，照一定的數成做現在性（優3：劣1）。
3。若優性AA×AA=AA，是第一純粹的優性。
「劣性」aa×aa，是第一純粹的「劣性」。
總是AA×aa=Aa啊（啊）。彼-的定律是（A+啊）2=AA+2Aa+aa，啊（啊）×啊（啊）=AA+2A（啊）+aa，（紅）×（紅）=紅紅白白
按呢外觀上健全的近親結婚，結果會生出¼的不健全的，2/4的雜種（外觀上健全的），只有¼的健全个。
4。幾項遺傳个例
啊）無屬佇破病的
頭毛：虯，烏，是「優性」AA。
直，紅，是「劣性」aa。
皮膚：色素濟，烏，是「優性」AA
色素少，白，是「劣性」aa。
b）畸形的遺傳
指頭仔黏作伙，較濟支指頭仔（11指等），對𠢕流汗致到無頭毛，khi̍h嘴等，攏是「優性」AA。普通的是「劣性」aa。
）破病的遺傳
糖尿病，白內障，綠內障，雞仔目，色盲，某種的神經病，攏是優性AA。
羊癇（豬母癲），精神薄弱等，是「劣性」aa。
5。好遺傳的家譜
愛華德（Jonathan）的家譜，到a。1900年伊的囝孫總數1394人的中間：大學畢業259，最大學會會長13，大學教授65，出名的醫生60，傳教師，神學教授100，陸海軍的士官75，出名的文事，記者60～有價值的著作135種，重要的雜誌18種，～法律家100，判官30，公共事業者80，省長10，元老院的議員3，副總統一人。
6。惡質的遺傳
朱克（Jo͘k）的家譜。伊是一個討魚人，貧惰閣放縱（a。1720年出世），有5的查某囝，經過5代，囝孫共1400人（其中200人是外人來佮𪜶結婚的）。中間：夭折的300，其餘900人中，放蕩的310，著受養育院照料病弱者440，重罪犯130，做賊的60，刣人的7，婦人人一半以上做娼妓。
今咱知人毋是動物仔植物，袂-通完全分離優性佮劣性，所以近親結婚真毋好，設使若確實有真好的單位性質的世系，就近親結婚是真好。總是若有病的單位性質，雖然當事者兩人外觀上健全，照頂面的法則啊（啊）×啊（啊）=AA+2A（啊）+aa，佮實例，就毋通近親結婚。
按呢婚姻的根本條件不在上姓仔無𫝛姓，要緊是著調查世系，確定單位性質就是遺傳因子，總是社會上，倫理上，上姓無結婚是通防止亂倫。

古早是父母主婚，所以是父母咧選擇。近來較有尊重男女當事者的意見，不過佇古早咧選擇的條件是：
總講，在來選擇的目標，財產地位做第一，品行健康做第二。近來進一步是美貌，健康要緊。
其實古早文中子就真排斥婚姻咧論財產的事，伊講，「婚姻論財產的事是番仔的教示，古早男女攏是揀德行做要緊，無用錢財做禮數」。
今咱聖徒閣較毋通用財產，地位做選擇的標準。聖徒選擇的標準第一是信仰，因為信仰是一切，雖然是信主个家，也著斟酌本人的信仰，第二自然是身體佮品性。亞伯拉罕的老奴僕為著以撒選擇某的條件（創24：13，14），不止通做參考，深信上帝的攝理，用品性做條件！

中國古早不止重禮貌，逐項攏愛照禮數，婚姻也愛照6禮，真複雜。
六禮就是（1）問名。（2）訂盟。（3）納采。（4）納幣。（5）請期。（6）親迎。
1）。問名
就是「提八字」抑是講「提生時」有人報親成兩爿探聽了條件有合，媒人才提生時，是用一寸闊8寸長紅紙條仔寫男女當事者的生年，月，日，時。
男的寫乾造烏年o月烏日o時建生。
女鞋寫坤造烏年o月烏日o時瑞生。
字數著雙字，毋通奇字。男女兩家交換生時了，著將生時下佇神明的面前奉香3日久。這中間若家內有相罵，拍毋見物，抑是摃破甚麼物，抑是拄著甚麼毋拄好的事，按呢就是歹兆頭，姻緣就袂成立，若攏順序，就通進行講親事。一面託看命仙算生時（排4柱），算看好命仔歹命，算了若好命，就正式講條件。按呢這-的八字是決定親事的重要的條件，有關係好命仔歹命，所以查某囡仔較常拜託看命仙做好命的假生時。查某囡仔若3，6，9月生的號做破月，破格。所以若父母較斟酌个就報戶口也改做好命的生時，所以講，「女命無真，男命無假」。
論算命，看命，抑是卜卦，攏是一種中國哲學的推論，就是用五行，）的相生相剋來推論个；有時仔湊崁予推著。其實人的運命一切攏是上主咧安排攝理，全宇宙的榮枯盛衰，全歷史的演變也攏是上帝咧主宰。所以信徒的確毋通信看命仔算命；雖然對解剖學上來講骨相的相命法淡薄佮人的性格有多少的關係，若是人的性格也是對主基督會改造。「人若踮佇基督，就是做新創造个」（II哥5：17）。
2）訂盟
就是「捾訂」抑是講「定婚」，是婚姻成立頭一擺送訂金的儀式，所以也稱做「提訂」，抑是講「小聘。」古早聘金普通是240箍抑是120箍，現金不等第。俗語講，有的人嫁囝，無个人賣囝，」其實女家要求聘金偌濟拄偌濟，是不該，因為毋是買賣，男家要求嫁妝著偌濟也是毋合適，要緊是娶人物，毋是欲娶物件。反一面來講，男家，女家攏愛好看，膨昌，聘金送鬥濟，抑是嫁妝過鬥濟，金規十斤，甚至佮田園，有時散鄉人也借錢來咧嫁查某囝，後來還錢才咧怨嘆。總講，關係聘金制度，咱聖徒著互相理解，著相當的改革，要緊毋通奢華。
今訂婚著揀雙日个好日，媒人佮男家è親長（父，母），親戚（老父的姊妹），送禮物去女家（古早送禮物是1）紅綢，2）金花，3）金環，4）手指（金的佮銅的，5）豬肉，6）喜酒，7）羊，8）糕仔，9）紅綢2尺4，10）烏紗綢7尺，11）大燭，12）炮，13）禮香，14）耳鉤，15）荖花（米荖），16）禮餅，17）蓮蕉花（意思是連連招囝孫，連連招好運）。
女家準備歡迎
啊）甜茶。
訂式了，查某囡仔（婚約的）請甜茶，這時男家的親戚，就斟酌觀察伊的身體，容貌，態度，了後就共硩茶甌（硩紅包）。看了若有合格，就請求掛手指。
b）掛手指。
女家就予查某囡仔弟大廳，坐向外面，男家的親長就近前牽查某囡仔的手，看伊的手相，看手掌有軟無？（軟，閣幼是好命）。有斷掌無？（斷掌查埔做相公，斷掌查某守空房）。若攏好，就將所準備的金手指佮銅手指，縛紅紗，掛佇查某囡仔倒手的中指。
銅手指，意思表明夫婦同心，抑是一心，同體。
）縛紅紗。
嫁娶的物件較濟攏愛縛紅紗，意思今已經注訂啦。
這是唐朝韋固的故事。韋固（委顧）當咧揣親成，佇路裡看見一個老人咧佇一腳布袋向月咧看冊，就問咧看甚麼冊？應講，是天下婚姻的冊。閣問，布袋貯甚麼？應講，是紅紗，通縛人夫婦的腳，無論是偌遠的人，抑是冤仇，若縛著攏袂走閃得。所以彼-的老人稱做月下老人，就是媒人，也紅紗表明注訂个。
總是咱深信夫婦是上帝所配合个，就免閣用紅紗來縛啦！
訂婚的禮物佮其他的費用實在無少，設使到時看了無合格才煞，就損失毋是小可。閣女家也有體面問題，所以近來到佇訂婚的中間兩爿攏有相當的探聽，調查佮對看，若攏好勢才訂婚。
今關係訂婚。猶太古早的風俗檢采通做參考，看創24：13，14，16～19，22，47。
近來續男女先交陪了才訂婚。照起工是訂婚了才通正式交陪，閣佇交陪的期間著保持神聖的交陪，決斷毋通盤過程度，若情袂禁得，著緊結婚。
閣近來訂婚有真浪費，女家加一重的負擔，訂婚要緊是著舉行禮拜式，男女佇兩家親人的面前佮佇上帝的面前立約，欲持守神聖的交陪到佇結婚的日，簡單的禮物交換，佮訂婚的記號，掛手指，後來簡單作伙食中晝頓，毋通請客。閣關係禮物的事，訂金，手指，禮餅，（兩家同意下），以外毋通用。
3）納采
就是送聘金，抑是講「完聘」請日師看好日來完聘，男家倩人扛楹，因為這日送去女家的物，聘金以外也著辦盤，若較有的人著扛幾若楹（𣛮），也倩鼓吹吹去。一路个順序：
1）鼓吹隊抑是樂隊，2）禮帖，婚書，就是婚姻的證詞，男家是，女家是，3）聘金，4）大餅，5）荖花（米荖），6）冰糖，7）冬瓜，8）柿粿，9）桔餅，10）麵線，（表長歲壽，百年偕老），11）豬，羊，12）福圓，就是龍眼乾），13）糖仔路（萬字糖，八角糖），14）閹雞兩隻，15）鴨母兩隻，16）大燭，17）禮香，18）衫仔裙，手環，手指，19）媒人。到位女家燒金放炮，也燒香奉告神明佮祖公，後來新娘著燒香拜跪，就點收禮物。福圓是囝婿的目睭，所以絕對毋通收，閹雞、鴨母也是男家的福份，著攏回，豬，羊，收肉就好，腳著愛回，其他酌量收，嫁妝若濟收濟，少收少，也著硩的禮物，是囝婿的鞋，襪，帽，佮其他。
佇這層，咱信徒絕對毋通看甚麼好日，上帝共咱安排个逐日都好，不過要緊毋通致到影響著聖日的敬拜上帝。閣禮物个中間大燭，禮香自然毋通用，其他有包含譴損的，親像麵線，福圓等，攏毋通用，閣-較要緊毋通誇張浪費，兩家盡量參詳節省費用，聘金，大餅，衫仔裙，兩家同意的份量以外毋通用。
4）納幣
是通知女家結婚期日一項的行事，是對男家送禮物去女家，上古是用雙領鹿皮（參看41面婚姻），也對女家送嫁妝去男家，現在省略無咧實行。
5）請期
一般是叫做「擔箱」就是通知娶新娘的日子，代先請日師看好日，自然著看男女兩家攏好的日。
照舊慣，結婚的時期較濟佇舊曆10月到隔年3月間看好日，其中12月第一濟，因為若無遵照六禮就會沖犯著神明，會受責罰，若是12月尾，地上的神明朗上天無佇咧（參看38面送神佮39面婚姻月），所以，雖然無照六禮，也免受責罰，因為經濟的關係，有時結婚式攏延期佇12月尾。
感謝上帝，賞賜咱逐日攏是好，不過7日个中間一日著做聖日歸予伊，佇彼日專心敬拜伊，以外逐日攏是好，也免驚會沖犯著啥物，所以咱信徒不管甚麼時日攏好，不過因為免得影響著聖日，若揀佇拜2到拜5个中間較好。
6）親迎
就是娶新娘，對請期到親迎个中間猶有幾若項行事。
啊）屎尿盤
就是結婚式前一項的行事，是上轎以前送禮物去女家，所以也講「轎前盤」。就是結婚式前男家送豬腳，麵線佮餅去女家，意思是欲答謝新娘的老母搣屎六尿的恩情。現時這-的禮數無咧守，真可惜。今雖然無咧守，iáu-kú切切向望做囝兒，做人的囝婿應該常常存這號的孝心。
b）打盤
婚姻逐个行事送禮物佮12款的食物等，叫做「盤」，也咧準備才个叫做「辦盤」。原來是因為驚了完聘的時送禮物傷少，就另外加一捾錢，（古早的錢中央有四角框，用錢絭，就是細條索仔貫規捾，一捾差不多一萬的錢）。近來因為辦遐的盤費氣，閣若較遠的所在無利便，就參詳用打的，就是打盤。閣有一個時陣對社會的有識者主倡風俗著改善。所以「訂盟」「納采」「請期」省略做一擺。可惜毋知底時閣復興「訂盟」訂婚的禮數，所以盡量省略好，若愛守這-的禮數著節省費用，只有舉行訂婚的禮拜式就好，毋通請客。
）以外有甚麼「勁轎腳」，「挽面」，「上頭戴髻」，「食姊妹桌」等，了後才妝新娘。隻的近來有的已經廢無，因為真鎮時間，致到有時予人等新娘等規晡，也逐項攏有包含譴損佇咧，咱信徒絕對攏毋通閣有彼款的行事。對親迎到結婚式猶有幾若項：
）安米篩。
在來新娘欲入轎，出轎，攏著遮米篩，轎後也著安米篩，近來用自動車猶原猶咧安米篩，米篩著畫八卦，這是真大的譴損。
原來是桃花女佮周公咧鬥法，周公揀天兵日欲娶新娘，所以桃花女就用米篩畫八卦來祭天兵。
因為按呢，咱聖徒絕對毋通用。
挨）竹梳，肉。
佇親迎的上頭前著一個人夯一支掛尾的青竹，縛一塊肉。這也是譴損，也是桃花女佮周公个鬥法。
周公請白虎神欲來害桃花女，所以桃花女就用按呢來祭白虎神。聖徒自然毋通用。
）請出轎
新娘到位。
1）媒人著對新娘攑鎖匙予新囝婿，新囝婿著佇天中央來開所提來嫁妝的鎖，講按呢才會生後生。自然是譴損。
2）新囝婿著攑葵扇摃轎頂，用腳踢轎門，予新娘著一驚，講按呢新娘才會驚惶順服丈夫。
聖經的教示毋是用哄嚇予婦人人順服，是著用疼（I̍hs 5：33）。
3）gín若捧紅柑來請新娘出轎，意思是將來夫婦會親像紅柑甜蜜，團圓。團圓是對基督的疼，毋是紅柑。
g）迒烘爐。
轎前著tshāi烘爐，下生炭予新娘迒，是講生炭才會生炭，（有所在是用低椅仔予新娘踏落來），有時用瓦囥火炭，頂面下淨香束柴，予新娘迒過去。是驚了看新娘的人，中間有帶孝的（帶孝的是無清氣），所以著洗淨，當然是異端，聖徒毋通按呢做。
h）掖鉛
新娘咧欲入大廳的代先，婆仔，抑是媒人著用鉛粉掖厝內，佮新囝婿佮𪜶的家族，講，「人未到，緣先到，」按呢新娘才會有人緣，得人疼，自然是譴損，聖徒毋通閣用這。
伊）掖花，牽紙條（tape）。
有一項聖徒猶原著考慮的，就是佇結婚式後，新郎新婦欲出禮拜堂的時，𪜶的親友佮人客大家真歡喜，對新郎新婦掖花，（有時無用花，是用五色紙切幼幼來掖），抑是擲紙條（tape）。這雖然是出佇歡喜無意識硩做，總是咱愛小可來想。有老先生講這原來是咧創治新郎，新婦的，是無意思，也照聽英國無這號風俗，佇歐洲德國抑是荷蘭等國，卻有這號風俗。照聽講是對東洋傳入歐洲的風俗，起頭是掖粟仔，意思是𠢕生湠。若是按呢，就咱猶原莫得用，因為有包含譴損，閣拍亂彼-的莊嚴。

婚姻若成立，佇訂婚抑是完聘的時攏有貺親成朋友，報恩知這-的好事，所以親朋戚友探聽知結婚的期日，就是到親迎前抑是出轎前，就提賀禮（物抑是錢）去共男家抑是女家祝賀，攏著用紅紙包。對男家的祝賀是寫「結婚之慶」，對女家的祝賀是寫「粧奩」，這款的字句，信徒也通用。

論春聯的事，請看第1面以下。總是婚姻的時也攏有貼紅門聯，所以春聯以外的聯對，有分類印佇附錄，予欠用个人做參考。

嫁妝濟少是照人的力量，甘，毋甘，總是有一項賣無得，就是「肚裙」，是生囝的時通用的，按呢是預祝生產，也著鬥項，就是著鬥到12項，抑是10項，所以「肚裙」以外著有犁頭生，火炭，粟種，鳳梨花，其他攏是佮生湠有關係的意思，攏是譴損，攏是異端，聖徒攏毋通按呢做。

新囝婿，新娘欲入厝內，攏著真細膩，毋通踏著戶碇，閣新娘攏有綴一個婆仔來，通打扎新娘，也通念好話，入房新娘囝婿坐對面，這時擔「子孫桶」的就捾囝孫桶入來（「子孫桶」普通講「腰桶」，原早查某人是用這咧洗浴，閣生囝也是生佇這-的腰桶，所以叫做囝孫桶）。若捾入來那念四句，攏是念好話，舉一個例：
子孫桶捾高高，生子生孫中狀元。
子孫桶捾震動，生子生孫做相公。
子孫桶過戶閾，夫妻家和萬事成。
子孫桶捾入房，百年偕老心和同。
念一句就賞一包紅包。這款的事近來有改良，總是田庄猶真濟人咧用。總是這款好話，四句咱信徒毋通用，也免彼款儀式。較要緊對起厝就有浴間佮便所的設備，就自然免閣用腰桶洗浴，也是著按呢才有衛生。

進房了就房內排圓桌，新娘囝婿坐對面，婆仔佇中間教𪜶食，續共𪜶念好話。代先食圓，起頭隨人食一粒，後來才對換碗閣食一粒。食圓意思是一家夫婦和合團圓。
後來就食酒薰桌，著備辦12碗，6碗臊6碗菜，攏是婆仔用箸挾予𪜶食（是比礪若定，無實在食），逐碗攏著念好話。舉一個例：
食雞，才會起家。
食魷魚，生囝好育飼。
食鹿，全壽福祿。
食豬肚，囝婿大地步。
食肉丸，萬事圓。
食魚，（1）食魚頷下，快做老父。（2）食魚尾叉，快做大家。
以上是6碗臊的，閣來是食6碗菜的。
食福圓，生囝生孫中狀元。
食紅棗，年年好。
食冬瓜，大發花（大發財的意思）。
食芋，新郎好頭路，新娘快大肚。
食甜豆，夫妻食到老老。
食甜桔，好尾結。
這攏是異端譴損，人的gâu，頇慢，好額，散，毋是念好話就會，逐項攏是照天父的旨意所安排，所以聖徒絕對毋通學。

合婚了，請人客彼个荒，新囝婿的朋友聚集鬧新娘房。創治新娘，有時鬧到半暝。
起源講是因為古早有狐狸精愛來害新郎，新婦，新娘房愛較濟人較鬧熱，較有人氣，就是陽氣較強，就狐狸精毋敢來。若是古早蘇東波的小妹嫁秦小遊的時，秦小遊的朋友真濟，鬧房鬧到天欲光一兩點，所以蘇小姐就做詩來罵𪜶，對按呢人就唸甚麼四句，刁難新娘。按呢這毋若是歹風俗，也是有大大譴損佇咧，聖徒的確毋通有這號風俗。
以外念四句，念好話攏毋應該。算命，看命，秤命也是不該，因為一切攏是上帝咧攝理。見若誠心信靠主，伊攏共咱安排拄好，咱按呢信來吟聖詩164首才有意義。

這是歐美的慣俗，結婚後30日間，逐日啉蜜糖水抑是蜜水，所以稱做「蜜月」。佇這月日中新郎新婦較濟相𤆬去新婚旅行，叫做「渡蜜月」
予新婚夫婦一個期間有特權通清閒，過甜蜜的生活是真好的事，照申命記人道的律法」，新娶某的人毋通去交戰，也毋通交代伊辦理甚麼事，通予伊佇家內清閒一年」（申24：5）。可惜現時的社會袂-通做到按呢，若會-通親像歐美有一月日的特權也是好，閣較向望這-的甜蜜的生活毋是一月日抑是一年，是著佇主的內面經過甜蜜的生活到一世人。

原早結婚後3日舅仔著探房，提餅佮紅花來，花著會結子的，新娘頭殼的花今仔日著換，所以也叫做「換花」
到第4日就是「頭轉客」，新娘囝婿相娶去女家。近來簡省改結婚的隔日就頭轉客。囝婿著帶禮餅佮米荖做禮物。女家頭一擺迎接新囝婿，請親成來佮囝婿相識，續開祝筵，所以普通講「請囝婿」。較早逐項攏愛照禮數，所以攏著倩禮生做伴通打扎囝婿，因為古早的禮數真囉嗦，厝邊抑是親成有人過頭麻煩續若親像咧刁難囝婿，續變做創治囝婿，漸漸變歹風俗，近來已經無按呢。也這日囝婿著備辦紅包予新娘的公媽，父母，兄弟佮gín哪，也公媽，父母著包重倍共伊回。
論包紅包的事，盡量著廢較好，因為有包無齊著，續生起無好感情，所以兩家代先參詳，大家省略較好。
請囝婿大概是中晝，（都市較濟是請的荒）。請了著會面，到日欲暗才轉去，是對「暗暗摸生查埔」的迷信來。
所著回的禮物是米糕豆，紅桃，柑仔，芎蕉，猶兩項上要緊，就是掛尾甘蔗佮𤆬路雞一對。掛尾甘蔗意思是甜著有頭有尾，閣甘蔗著插佇園裡予伊生湠。一對雞仔著顧予大隻生湠，攏是表明生湠。
今會甜蜜的生活有頭有尾，不在佇甘蔗，是在佇夫婦有持守主的教示，有守合婚的時所誓的約仔無，閣會生湠袂生湠攏是上帝的恩典。所以聖徒的確毋通學彼號譴損。閣請囝婿也莫得誇張浪費，盡量請親族來佮囝婿相識就好。

婦人人有娠的時有種種的迷信。
1）胎神。頭一項講有胎神，所以厝內一切的物件攏毋通撨振動，抑是釘甚麼物，驚了會動著，若動著就會腹肚疼抑是落胎，抑是難產。若動著就請司公來安胎。實在夠額迷信，撨物振動佮胎兒呔有關係？不過有娠的婦人人若身體毋拄好，抑是提過頭重的物，就兼差發生故障，若按呢較好去揣醫生，抑是漢藥店拆「安胎飲」煎來食較妥當。
2）毋通看傀儡戲，愛生著軟骨个。
3）毋通迒牛索，牛12月日才會生，所以若迒著牛索著捾12月日。
4）毋通迒著秤，若迒著會捾16月日。
5）毋通縛物件，愛生著香櫞手个。
6）毋通鉸物，愛生著缺嘴个。
7）毋通紩衫褲抑是鑽甚麼物，愛生著青暝的，等。
這攏是無稽之談的迷信，不過有娠个中間「胎教」著真注意，家庭的環境著顧予伊清幽，要緊毋通相激，抑是有甚麼特別个刺激，家庭著有敬虔的氛圍氣，胎兒才有好的影響。

原早有幾若款的名。
啊）乳名，出世的時所號的名，大概出世一禮拜抑是10日內著號名報戶口。
b）土名。是別人看伊的性質，容貌共伊綽號的，常常比乳名較通行。
）冊名。入學的時先生共號的，師弟間佮同學間，較常用的名。
）字名。查埔--的16歲成年的時先生閣共伊號的，尊屬以外叫字名較有禮數。
挨）號。有官做的人佮有學位个人攏有伊的號。
）諡名。死後才送伊的名，有爵位（的）佮以上的人，是對朝廷下賜的。
今在來咧號名的標準，大概查埔--的攏號陽性的名，親像，等。查某个是號陰性的名，親像，等，詳細是
1）用五行號名。
是用配五行配合生年，月，日，時來號名。較常倩看命仙排四柱，看是欠甚麼，若欠水的人就共號。
2）用倫序號名。
就是照字伨號名，是用一句好句4字來號，親像。
3）觸景的號名。
照出世彼時的情境來號名，親像春天時生的，就名春生。
4）指地號名。
親像等。
5）托庇號名。
就是得神明，得福運來號名，親像，等。
6）厭勝號名。
厭勝是厭邪氣來較贏伊的意思，囡仔出世就予看命仙算，若歹運个囡仔就刁工號䆀名，邪神才會厭賤，按呢才會好育飼，親像，等，這是迷信，信徒絕對毋通學。
7）照形態號名。
親像大頭，闊嘴。
8）賦性號名。
看囡仔的性質號名，親像愛哮，聰明等。
9）假物號名。
借別物的名詞來號名，親像龍，鳳，虎，石頭等。
10）故典號名。
中流以上智識階級的人較常用故典來號囡仔的名，親像欽賢，鴻鳴等。
近來有一款字劃數的迷信，就是算姓名的字劃的數額來定人的運命，因為按呢偌濟人苦心咧改姓名，苦心倩人算字劃來名囡仔的名。
咱著深知咧管理人的運命的是上帝，咱常常聽見兩個上名，上姓，字劃攏平濟，總是一個真好，一個真䆀，所以毋通趁彼號迷信。

「鴟鴞，鴟鴞！飛上山，gín若快做官、
若查某的就只有念「鴟鴞，鴟鴞」若定。
也著煮雞酒油飯拜佛。隻的攏是譴損，信徒毋通學。
後頭著送「頭尾」，就是對頭殼到腳所著用的物，就是衫褲，鞋襪，帽，銀牌，抑是金鎖鏈等，以外做「4月日」抑是做「度晬」攏著，也外家所送來的物攏著弔卍字做號

大概好事的布類，特別做滿月，4月日，抑是度晬个囡仔衫，逐項攏用紅紗弔的記號，就是弔卍字。
這-的記號是佛教的記號，叫做，是佛心的記號。
既然是按呢，咱基督徒減通閣弔這號記號？我想毋免，若愛弔，就著弔十字，是基督的十字架，因為檢采有人愛分別是外家來做滿月，抑是做度晬的，所以若愛弔，就弔十字做記號。

台灣人對喪事禮數真殷勤，致意閣複雜。查考彼-的原因有幾若項。

有人講「死煞，死就煞」。這檢采是咧講「三寸氣一下斷，萬事煞」按呢是講三寸氣若斷，就肉體上的事攏煞。m̄-kú彼-的三寸氣到底是甚麼？人攏會經驗著佇眠夢中見著相離遠遠的親人抑是故舊的朋友，閣有人佇出外中會見著死去的至親報伊知伊死的事抑是佇夢遊病（一般講予魔神仔毛--去）奇異的現象，來看出人毋是干焦佇肉體咧活，是猶有一個「三寸氣」才會活，聖經也明明教示咱「上帝用土粉搜做人，歕氣入伊的鼻孔，伊就成活的靈魂」（創2：7）。
今這-的氣抑是三寸氣，逐國的人攏有𪜶的名稱，也攏對古早就咧講：羅馬人稱做「Manes，」波斯人稱做「，」印度人稱做「，」希臘人是稱做「Tehoi，」就是咱所咧講的「靈魂」。也埃及人稱這-的靈魂做「ba」。這-的「ba」離開身軀了後，通去Osiris所備辦的樂園，後來beh-koh穿伊原本的身軀閣活（：lonia，：咧）。
佇這層咱中國的思想是講「遊魂離魄」。今到底「魂」佮「魄」是甚麼？照易經講「魂」是人的精神，離開形體iáu-kú會通存在的（「」）。照左傳的註，是講附形的靈是「魄」，附氣的神是「魂」，也附形的靈就是拄仔出世的時，有耳目，知識，腳手的運動，啼叫的聲（「。」「。，」）禮記是講「魄」是形體，歸佇地；「魂」是氣，歸佇天。（「，。」「，。」」，」）。
不過古早人佇經驗佮眠夢信有靈魂，有遊魂離魄的觀念，續生出「精靈崇拜（精靈崇拜）」（Spiritism），續進步到佇「祖靈崇拜（祖靈崇拜）」（Ancestor Worship）。
總是對錯誤的科學思想生出「唯物主義」續講「死煞，死煞」「死鬼夯重枷無人看見」毋信有靈魂，致到人放膽非非作歹，無父無君，無惡不作，拳頭母鬥大粒，強欺弱，弱肉強食，破壞人倫道德，敗壞社會的秩序，否認孝道。毋認上帝，無驚審判。
若是咱著確實知「人有一擺死。以後有審判（來9：27）。「因為咱眾人攏的確著顯明治基督的公座前，予逐人照伊對身軀所行的代誌，或是好，或是歹，來受報應」（II林5：10）。

頂面所講的「遊魂離魄」的事。道教个人解說「魂」是「陽神」「魄」是「陰神」（「，」）續講「魄」是「精」（「，」）甚至講有「三魂七魄」（「。，。，。，。，」）總講「七魄」是身軀內的無清氣的鬼，不過道教个人是講「魄」是佇墓內，「魂」著落陰間，照生前所行的好歹受審判，著經過10殿的閻羅王的審判。
第1殿：秦廣王。
保護生前有好所行的人，派護衛𤆬伊過金橋，準備通去西天。
第2殿：楚更王。
割舌地獄：唆弄人相告，抑是害人的，著割舌。
剪刀地獄：唆弄人的某閣去嫁別人的著斬指頭仔。
吊鐵樹地獄：講白賊害人，使弄予人父囝，兄弟無和的，著吊鐵樹。
第3殿：宋帝王。
孽鏡台地獄：犯罪的人毋認伊的罪的時，用這-的鏡共照，就好歹即時明白。
落炊地獄：厚話的查某人，抑是陷害人的，著落籠床炊。
第4殿：五觀王。
銅柱地獄：刣人放火的，著攬銅柱（銅柱內火不時咧著，銅柱不時是燒甲紅絳絳）。
劍山地獄：欺瞞神佛，殺害禽獸的，著褪赤腳八劍山。
寒冰地獄：通姦害夫，墮胎，招人跋筊，無看顧父母，無仁無義的，著褪赤體落佇冷吱吱的冰塊的內面。
第5殿：閻羅王。
油鼎地獄：做賊，詐欺，結黨，做歹，誣告，拐誘，共謀，橫領，搶提人的，著落油鼎糋。
第6殿：卡城王。
牛坑地獄：傷害人的性命，刣禽獸的，著落佇野牛的坑裡，予野牛觸死。
石壓地獄：絞死人，硩死囡仔--的，著用大石硩死。
舂臼地獄：撮汰五穀，那食那講不平的人，著落舂臼舂。
第7殿：泰山王。
枉死城地逆：予野獸共死--的，吊--死，自殺--的，著落這个地逆受-苦。
第8殿：平等王。
火山地獄：啉酒个和尚，司公，偷提公金，公物的，放火燒山的，著上火山。
落磨地獄：和尚司公撮汰五穀的，做賊的，食臊的，著落石磨磨。
第9殿：都市王。
刀鋸地獄：拐誘人的子弟，婦女鞋，生理人唬人食人（唬人的秤頭，食人斤兩等），著用鋸仔鋸。拍獵的人著予虎咬死
第10殿：轉輪王。
歹款待禽獸的，轉世做禽獸；刣人萬世袂通轉世，著到最後的審判，好人轉世做好人，有特別做好的人就通送伊去西天升佛。
既然按呢，囝兒孫親像在生毋甘序大人受苦，死後猶原愛伊的靈魂享福，就生出隻的做功德，超度，祭獻的禮數。

因為信靈魂親像生前會看顧囝孫，所以囝孫著猶原照舊孝敬𪜶，向望𪜶保庇，才有頂面所講的祖靈崇拜。這也是咱中國的孝道思想，孔子有祖一做「謹慎序大人的臨終，閣著追念祖靈」，續教示父母在生著照禮數服事𪜶，死的時著照禮數安葬，照禮數共伊祭獻，孝子咧服事序大人有三條道理：
在生著奉養，死的時著哀傷，哀傷了後著祭獻，奉養著看有尊敬順服仔無？哀傷著看有悲哀仔無？祭獻要緊是著恭敬（，。，：，：，）。
可惜孔子所教示的孝道，道教閣解斜去，造出「24孝」的故事，親像丁蘭遐不孝的人，老母死了才裝神主（家神排）來共伊孝，按呢也上「24孝山」也算做孝子，致到敗壞人倫，濟濟不孝囝，在生不孝，到父母死了才咧孝，閣有濟濟的異端，對按呢就生出真濟複雜的禮數。
佇遮只有討論幾項現時有咧流行的風俗，特別佮咱聖教有關係的做參考。

病人若食藥，乞爐丹，問神託佛攏無效，知影會死的時，就將病人搬出來廳頭予伊斷氣；這叫做搬舖，抑是徙舖，有時叫做摒廳。照古例，查埔人是正寢，查某人是內寢。所以男的囥正爿，女鞋囥倒爿个廳邊較好過的人是臨時搭一個眠床，普通人是用竹箄架佇土結頂趨草蓆。艱苦人有時只有趨稻草若定。
大人死才有搬舖，囡仔就無，只有對眠床徙落去房間的土腳若定。又閣雖然是大人，若彼內面有比死人較序大的人猶佇咧的時，就袂-通搬佇廳頭，只有通搬出來護龍仔若定。總是若是彼家的功勞者，親像大囝抑是叔，伯，就不在此限。
原來：搬舖是迷信的做法。因為世俗信講人若佇眠床裡斷氣，到死的時佇陰間著夯眠床枷，因為驚了按呢，就趁伊袂斷氣的時趕緊搜摵共伊搬徙去廳頭。
咱聖徒：的確毋通按呢信，毋通按呢行。咱著請牧師來禮拜，抑是家內个人聚集替伊祈禱，予伊備辦心便便通見咱的主。特別伊佇世間會時若有甚麼挾嫌个事，著佇彼-揲設法予伊認罪，相赦免，求天父佇咱的主的名赦免伊的罪，予伊通穿主的白衫清氣平安轉去咱父个家。
為著入木抑是告別式的都合上，佇廳頭較好勢，因為按呢著將遺骸移徙來廳頭是姑不將；總是毋通親像世俗這款迷信的動機，佇伊袂斷氣的時來搜摵。

十二歲以內夭壽死的，抑是不孝，𠢕毀壞父公的家伙的囝兒叫做討債囝，抑是叫做「夭壽仔」這款囝若死無搬舖，也無叫司公道士。
原來：世俗人信講這是因為祖公佇前世有欠人的錢無還，所以債權者轉世來出世做債務者的囝孫，來開伊的家伙，無講無呾來強制執行伊的債權。
咱聖徒：毋通按呢信，對細囝的臨終也著照典禮來舉式安葬。

欲予死人穿的衣服叫做壽衣，著代先予孝男穿。佇廳前的簾簷下一個壺，囥一塊細塊椅仔
普通喪事的數字攏是用奇數，所以衫仔也是算5重，7重，抑是11重。男的2領褲，女鞋3領裙。才个較常在生就做便便。有時是嫁出的查某囝佇61大生日的時做轉來予序大人，叫做張老衫仔褲。
原來：這款套衫是迷信，流傳講，吳三桂降清的時的約束生歸清，死歸明。
咱聖徒：毋通趁。總是著備辦清氣相的衣服來張穿是應該。有人愛用白衫，表明清氣是好。

序大人死的時，序細的衣服攏著換，婦人人的頭毛著敨，除去一切的裝艷；今晡人著褪帽，褪鞋，穿素服。另外著備辦穿插，用麻袋，抑是白布所做的，照逐人的親疏來做，這叫做孝服抑是喪服，來分予欲會葬的親人逐个攏有。這叫做分孝服。
原來：這是表示悲哀的意思，親像舊約時代穿麻衫的悲傷，無甚麼迷信的由來。
咱聖徒：通照逐地方的風俗所定親疏的記號來穿。有教會有備辦便便通應喪家个借用，也是好。

人已經死，著用水共伊洗身軀。孝男著提瓷坩仔𤆬內面的人攏穿孝服去溪裡舀流水。到位著用兩仙錢來跋杯，問看通無，若聖筶就共㧒落水，意思是欲共買水，後來燒銀紙念好話，才捧遐的水轉來。這叫做乞水，水提轉來了，著請好命人來共伊洗身軀。用竹仔挾白布搵水對遺骸劃劃比比咧，那比那念好話，無影實在共伊洗浴。按呢叫做沐浴。
原來：意思是好，總是方法有迷信。
咱聖徒：毋通學人乞水。總是著用藥水抑是清氣水來洗遺骸，是真好的事。然後才張穿。無論男女，面貌著梳妝打扮予伊好看才好。

台灣人除去特殊的事情以外攏愛土葬。所用的棺木（棺材），抑是叫做大厝攏真細膩選擇。人已經死，就交代拄好个人去買。棺木到厝的時，孝男佮序細攏著用爬用跪，出去大門口接棺材，這叫做接棺，抑是接板。
原來：意思是好，總是
咱聖徒：毋通用跪抑是用爬來迎接。

拄著死失的時，將喪事發表予親人朋友知影的事叫做發喪，抑是報白。早年是用人親身去報，今是用郵便通知，叫做訃音。
喪家著用一塊四角的白紙寫一字忌--字貼佇門前，來予人知這家有喪事。咱聖徒也通按呢做。因為忌的意思是是大人死時的日。看詞源的解說：
親喪之日曰忌，今稱凡先人之歿日皆曰忌。
用訃音通知的事，不論新聞廣告抑是用批攏好，咱聖徒通做總是有2項著細膩。
頭一項：用語著細膩，因為有的無合咱的聖教的道理，親像死去叫做成佛，抑是講在堂設靈等，的句讀的確毋通用。
閣一項：毋-通浪費誇張。摘要領簡潔就好。親像
才ê文句雖然無毋好，iáu-kú這是當然的事，佮欲通知人知的事無甚麼關係這款舖張裝艷ê文句，實在無必要。又閣批後排列遺族親戚，朋友的名字一大陣，也是節省較好。
佇遮舉一個例做參考。
先嚴O͘O主後o年o月o日o時別世，享壽烏歲。茲定o年o月o日o時，假烏基督教會堂舉行告別式，忝在至誼，哀此訃聞。孝男O͘O泣血稽顙。

收身屍落棺材叫做入殮抑是入木，有時講納棺，世俗著看時才通。特別對佇下佇棺材的物真細膩。有項物是欲欶內面的水氣，親像蓪草，茶心，粗糠灰，抑是粗紙。總是有的是對迷信的意思，親像桃枝，意思是欲予伊佇陰間的路中通趕狗，七星枋（畫太極），石頭，熟的雞卵，豆豉酺（意思是叫伊毋通倒轉來，若欲轉來，著聽候石頭瀾，雞卵出雞仔，豆豉酺發芽才通轉來），過山庫（用白報做，一領細領褲，一腳正紩，一腳倒紩），意思是講伊欲到陰間的路中若拄著鬼欲共伊逐，通褪彼領褲予伊穿，鬼穿來穿去咧奇怪的時伊通趕緊走。金銀紙佮庫錢，意思欲予死人做路費等等，攏是迷信。
咱聖徒：入木的時著請牧師來禮拜，照典禮舉行嚴肅的入木式。
頂面所講，為著欲持防身屍的溼氣的物件通系。總是其餘迷信的物件攏著禁止。捌看著人予身屍提白手巾，抑是聖經，聖詩，這也是譴損，著除去才好。

入木了後釘4支釘佇棺材，叫做封釘。若是婦人人著請外家的序大親像母舅來封釘，孝男著跪咧，用桶盤捧斧頭佮支釘予母舅封。母舅間takia̍h斧頭比4角頭，念好話了，才予別人釘。所念的話親像。
一點東方甲乙木，子孫代代居福祿，
二點南方丙丁火，子孫代代發家伙，
三點西方庚申金，子孫代代發黃金，
四點北方壬癸水，子孫代代大富貴，
五點中央戊己土，子孫壽元如彭祖。
中央彼支叫做「子孫釘」，細細，會釘佇板頭，孝男才用嘴咬起來，然後削一支棺材肉佮彼支釘囥佇靈桌仔个香爐，囥到提桌的時才做伙燒。
咱聖徒：著請傳教者抑是長執來封釘。萬一若外家無信主，通體貼𪜶，請母舅封釘，總是毋通用跪的捧釘予伊。

禮物有真濟款，大概：（1）牲禮。（2）糕餅。（3）果子。（4）金錢。（5）聯軸。（6）花環。
咱聖徒：的確毋通用牲禮。糕餅佮果子咬人覓喪。因為隻的是祭祀的路用。
若是金錢，聯軸，布疋，抑是鮮花，做花盆，花環，攏通用。不過著細膩遐的用語佮過頭浪費的事。以下講做參考。
1）金錢。
包金錢覓喪的時，寫佇禮囊的用語真濟句。以下才个句是世俗咧用，咱聖徒毋窗--的。香奠（香電），代，靈前。
咱聖徒通用个：弔，弔儀。有一句真好个句咱通用的，就是賻金，抑是賻儀（副疑）。的意思，是以財助喪儀也（用金錢來幫贊喪事的路用）。
2）聯軸。
用布疋做聯軸咬人覓喪是好，總是聯軸ê文句著細膩，毋通凊彩交代店裡的人共咱寫。以下才ê文句毋通用。
駕返道山，化鶴仙逝，駕鶴西歸，駕返瑤池，慈雲西逝，型往西天，
以下ê文句咱通用。
德望常照，老成凋謝，大德可方，哲人其萎，典型猶存，音容宛在，
以上對查埔人的路用。
慈德風淒，女宗安仰。慈德霜摧，懿範長留，彤管流芳，母儀足式。
以上對婦人人的路用。
才个攏是一般ê文句。咱聖徒若用以下才个閣較好。
魂登天國，先登道岸，駕返帝鄉，早到天堂。辭塵歸帝鄉，離世升天堂，帝嘉賓，在帝左右，天堂無憂，樂園永生。
3）花環。
用鮮花做花環，覓喪也是好，總是毋通誇張浪費。

世俗叫做出山。一般叫司公，抑是道士來主持，佇遮無必要講起遐个禮式。因為咱聖徒自然毋通趁。不過佇遮只有講起咱聖徒佇告別式的時所拄著愛細膩个事，講幾項就好：
1）捻香：
日政時代的風俗，現時猶咧流行。聖徒攏知燒香，攑香來拜毋好，總是忽略捻香做表敬意，常常輕輕去趁。
原來，捻香有幾項的意思，就是祈禱，洗淨佮引魂。雖然無故典通稽考，iáu-kú世俗有這-的意思。所以咱聖徒的確毋通趁。有人捻香改做捻花，就是提鮮花的花蕊，抑是花片下佇靈前。這是捻香的表明，也是毋通。
2）對遺像行禮：
人對佇通尊敬的人，抑是伊的像，有一款欽敬的心肝，不知不覺予人自發的會平身低頭，這是人êthang性。況兼欲佮彼人一生最後的告別，閣較難免發出這款的心情。若是對這款敬意的意思个表示，是無問題。總是要緊毋通掠死人，抑是遺像做神來敬拜。
3）弔詞：
原來弔詞佇中國叫做弔文。意思是有才調的人，抑是好人不幸死去的時，別人用文章表現共伊安慰，抑是哀惜，這叫做弔文，抑是共伊弔祭，叫做祭文。所以弔文攏是死人做對象，講，「你按怎。你按怎。抑是叫伊來聽，來享受，來受安慰。」
咱聖徒：毋通學按呢。因為咱信人已經死，毋是神，用寫的弔文毋通寫按呢，就用講弔詞êm̄-通按呢講。咱只有通講起伊的好德予咱相數念，相勉勵。總是也著細膩，毋通過頭諂媚呵咾。
4）樂隊：
咱教會捌禁鼓樂，就是世俗所用的鑼鼓錚。近來也有人主張毋通用樂隊。
原來：喪事用音樂，親像告別式的時用風琴也是一款的音樂。原來毋是毋好。要緊不在佇樂器的款式，是在佇彼-的樂器所表現的音韻的好歹。所以若會通節省免浪費是較好，若愛用，著細膩選擇拄好的音調，就是會幫贊人敬虔充滿弔意佮欣慕天堂永活的福氣个才好。

無論火葬，抑是土葬，著請傳教師，抑是長執主持禮拜，攏毋通有異端譴損，親像世俗掖錢，拾鐵釘，向望出丁大趁錢。咱毋通趁。世俗人遺族著配土㧒落亢。西洋也有彼-的風俗，意思是表示遺族願意共伊埋葬。咱無必要趁這款風俗。不過著細膩埋葬好勢。

死後每第7日的做功德叫做「做七」也有分大小旬，奇數（頭旬，3旬，5旬7旬）號做「大旬」著大做，雙數（2旬，4旬，6旬）號做「小旬」較小做，較簡略，較有的人做7旬，49日，有人做到11旬77日。套衫（請看張穿）的時若套7重就著7旬，若套11重就著做11旬。佇這中間早暗著孝2擺飯，孝飯的時遺族著來靈前跪拜，燒香，燒銀紙，婦女著啼哭。若做7旬，抑是11旬，因為真久孝飯費氣，大概對5旬起，就「寄飯」。就是用袋仔貯淡薄米佮柴排佇靈桌頂，講「幾日久請家己煮」，就免閣孝飯。
若好額人就佇3旬，5旬，7旬，小祥（1年忌），大祥（3年忌）的時，著請和尚抑是道士來「做功德」，漳州人是講「過王」。
（1）頭旬也叫做「頭7」就是死後第7日，是大旬，是講死人到第7日才知影家己是死，伊的靈魂就轉來厝裡哭，遺族毋通比死人較路尾哭，所以對半暝12點就哭起，到過日中晝，才排牲禮，啼哭，燒銀紙，這-的「頭旬」是後生著負責个。
燒銀紙明白，就著「孝王」因為死人每第7日著到「陰司明王」的面前受審問，所以著另外對隻的「明王」獻祭，祈求，就是著香案，排牲禮，壽金，蠟燭，果子等，敬拜燒金。各旬的明王：
2巡～tshóo工明王。
（2）2旬，也叫做「2七」是小旬，逐項比頭旬較簡略。
（3）3旬，是死後第21日，也叫做「3七」。這日做客去的查某囝攏著轉來做旬。中流以上的人，是用隻的查某囝所出的，來做功德，閣這日著請扛棺材的上姓的。
（4）4旬，死後第28日，也叫做「4七」，是小旬。
（5）5旬，死後第35日，也叫做「5七」，是大旬，這日嫁出的查某孫攏著轉來做旬。
（6）6旬，死後第42日，也叫做「6七」是小旬。
（7）7旬，死後第49日，也叫做「7七」是大旬。這日的做功德佮其他的費用，攏是後生負擔。若做7旬若定的，這旬是最後號做「尾旬」
才个攏是譴損，無合聖道，信徒毋通趁，也穩當無人咧按呢做。

「做功德」是囝孫用死人的名施功德，對按呢來贖死人的罪孽。有超度，會向，法事，敆做功德，硩做的時期叫做「做旬」。照頂面所講，著請和尚，抑是道士來做
（1）午夜。就是對下晡3點做到隔日頂晡10點。佇喪家結壇，鑼鼓錚，做的順序是發關」，「請神」，「安灶」，「安監齊」「召魂」，「開懺」，「請祖」，「打地獄」，「過橋」，「做靈偈」，「請經」，「七獻」，「還庫」，「過王」，「担經」，「謝祖（射-祖）」，「謝神」。
（2）一朝，也稱做「一天」。對早起做到隔早起，就是做一暝日做的順序是：「發表」，「請佛」，「竪旙（徛番）」，「安灶」，「安監齊（安甘齊）」，「引魂（引魂）」，「開懺」，「對卷」，「放赦」，「獻敬」，「普施」，「還庫」，「過王」「謝壇」。
（3）二朝，抑是講「二天」。對早起做到隔兩日的早起，就是做兩暝日。一朝所做以外，閣加添「開梁皇」，「南北敬」閣若查埔--的著做「拜香山」，若查某的著做「拜血盆經」。
（4）三朝，抑是「三天」。對早起做到第3日早起，就是做3暝日。二朝以外著閣加做「金山拜科偈（金-山拜科結）」，「拜龍華經（拜龍華-間）」，「（拜代藥師間）」，「放活物（放活物）」。以外有叫做「一朝速啟」，就是繼「二朝」是對下晡做到第二日早起。「二朝速啟」，就是繼「三朝」就是對下晡做到第3早起。
閣喪家若有希望就著表演「弄鐃」佮「粧觀音（裝關-音）」。
這號浪費，閣無意義的譴損，信徒也是不該。

世俗人刻墓牌的字，个字數是照生，老，病，死，苦落去算，煞尾字毋通著，。咱毋通按呢信。

世俗人佇清明節著去掛紙祭墓，意思是咬死人翻厝。咱聖徒佇復活節的時來省墓是真好，閣平常時也毋通忽略序大人的風水。

咱聖徒自然毋通學世俗做忌孝木主。總是毋通忽略序大人的忌日。佇彼日著請牧師來開追悼會，禮拜，數念序大人的好德，續去省墓來經過追念的一日。
其餘關係世俗對喪事的祭禮猶真濟。因為較濟咱自然知是毋著的，佇遮省略。

教會聯對
論門聯的事佇第一篇第1面以下有講真明，佇第5面也有摘略淡薄春聯予大家做參考，佇遮將幾若款的聯對附錄予欠用个人做參考。大部份是抄錄金井佈道團黃葆真牧師編著的教會聯文佮佳里教會蘇琳長老佳作數聯
聖，
人靠縱橫十架。是非切戒糊塗，
國無左道生安，
、星辰環繞顯主榮，
道味無窮要細嘗，心虔讀聖經書
、米為濟世珍難及基督生糧
行規矩上天階，奔馳穩健何患崎嶇
握手共行神定禮，今日婚姻蒙主
琴瑟賡和喜事，
令子賢孫同繼起，感愛
、必偕基督來駕返帝鄉
不作人間福壽翁，鶴聲猶步軍來
他日同君在主前，是祖家君竟永居
我亦就來暫因世情往世間，日化身竟成耳邊風
庭訓不聞子感傷，聖教存救道，送親出殯去紙錢
載蒙神示孝思，孝思千古獲神恩
主愛高潔施於人，上是宇宙真神
萬邦國道播千秋，贖完億兆愆
二月十

南台教會史（南部台灣基督長老教會略史）

主後1590年，有一個葡萄牙的船長駛船經過台灣的東海岸。因為頭一擺看著遮爾媠的島嶼，就出聲叫講，；意思是。對彼揲起，歐洲人就叫台灣做「」，也中國人叫本島做台灣。這个美麗島佇西太平洋，離中國大約西南幾若百英里。若對廈門坐船來，遠遠就會看著台灣親像一葉長長的樹葉，抑是親像一尾魚浮佇海面。台灣有濟濟懸山，相續做南北的中央山脈，予本島自然分做東部佮西部。上懸的山13，035尺。台灣南到北長249英里，東到西闊倚90英里。樹木青翠，花草茂盛，產物豐富。實在是美麗島，也是寶庫。中央山脈佮東部人口較少；大多數的百姓是蹛佇西部的平洋。
十七世紀以前對馬來群島就有寡人過來蹛台灣。總是到後來對中國的南部有差不多10萬人過來占本島的西部。𪜶將才个對馬來過來的原住民趕入山。隻的就是現在山地的百姓。按呢本島的人民大多數是對福建省佮廣東省過來个。

主後1624年8月，荷蘭人來佔台灣的南部。佇1626年，西班牙人來佔台灣的北部。到1642年，荷蘭人趕逐北部的西班牙人，來管台灣全島34年久。1661年，鄭成功來拍荷蘭人，父囝3代管台灣22年。對1683年7月，歸清朝統治212年久。中日戰爭的結果，馬關條約成立，對1895年台灣就歸屬日本，頭尾50年。佇1945年代，第2次世界大戰結束，台灣就閣歸中國。

台灣雖然是美麗島，iáu-kú早時文化低，迷信深；實在是烏暗的地界，罪惡的所在。大大欠用真理的光來照。
照頂面所講，荷蘭人佇1624年來佔台灣，就是現時的台南，漸漸開闊𪜶的勢力。雖然這揲已經有濟濟對福建省過來的百姓，總是荷蘭人較愛交陪山內的番族。因為佮𪜶做生理較行坦。
主後1627年，荷蘭國基督教的宣教師干底流到台南開始傳道的工作。對彼時起，37年久，前後有37個宣教師佇本地人个中間傳道，有的卻蹛遮無偌久。𪜶有起一間學校，收70個學生來教𪜶羅馬字。也到1639年，有設一間程度較好的學校；這時捌有485名的學生。設這間學校較要緊是愛教𪜶讀問答佮聖經。

彼37名宣教師个中間，干底流做主任。伊佇1629年寫批倒去本國，請求講，「若欲派宣教師來，著派彼號有聖神的恩賜，閣有同情親切的性質；毋驚艱苦，𠢕吞忍，好記持快學台灣話的人來。」着按呢通知伊不止有精神。1631年，受召倒去到ba貼米啊，1633年閣再佮Junius做伙來。𪜶佇Sakam（赤崁台南），（1639年落成安平的紅毛城；＝著呵咾上帝的意思）。閣也佇新港社四鯤身个附近佮四樹仔做工。荷蘭來傳道的13年後（1639）有派人來視察。彼个報告个中間有講，「佈教的區域是對新港社起點到大目降（新化），目加琉彎，So͘long社（蕭榔），Moatao（麻豆）這5社。」又閣後來𪜶也有到（鹿港社）佮Tilosen（諸羅山—現在的嘉義）。報告書的中間也有講當時領洗禮的人數：新港社1047人（差不多人口的全部）。目加琉彎261人（人口1000）。So͘long社282人（人口2600）。Tabokang社（大目降）209人（人口1000人）。麻豆社215人（人口3000）。照按呢看13年久的傳道是真好成績。頂面彼兩位宣教師特別熱心傳道；對1629年到1643年，有5400人領洗禮。也予500對的翁某照基督教式來結婚。
荷蘭人因為熱心佇平埔的教育，所以後來佇新港佮麻豆有設番人教育的教師養成所。總是到1658年，因為幾項的理由，對平埔的教育紲變真消極。顛倒有愛用武力來制止的傾向。舉例來講，彼時有出禁令貼佇學校佮教會。彼个禁令是寫按呢：
「本地人信偶像的，著佇公眾的面前用鞭拍，紲革出。若有姦淫的行為的，著佇公眾的面前用鞭拍，然後關6年久。其他若有不良的行為，照荷蘭所訂的法辦罪。」
經過兩年，卻有改換這个禁令，因為知影用嚴法無利益。總是這時熱心的宣教師已經無佇咧，所以事情較惡化。有宣教師寫批講，「近來教員的品行無四正，對番人的感化上不止有阻礙，不如予𪜶佮番人的子女結婚較好。」
雖是按呢，iáu-kú荷蘭人欲撤退的時，新港社的人攏真毋甘離別。有男女各兩人佮𪜶去到ba貼米啊，紲無轉來。荷蘭退去，歸清朝管个了後，也猶咧用荷蘭人所教的羅馬字來寫土地的契約書。（契約書所用的年號對康熙到乾隆，嘉慶）。對按呢通知荷蘭人教育的結果，佇𪜶退去了猶繼續150年以上。

佇馬尼拉（Manila）西班牙的政府聽見荷蘭來佔台灣南部，就計劃欲來佔台灣。主後1626年，西班牙的遠征隊到台灣的東海岸，那測量若上北；5月11日到東北部海岸的Santiago（後來叫做三雕角），隔日入基隆。到16日就舉行台灣的佔領式。西班牙人佔台灣有起砲台，後來也紲起天主教堂。佇1635年有行洗禮予700名的平埔族。佇北部起頭有5，6個宣教師不止熱心活動做工。有宣教師著問答，抄譯聖經等等。
佇1642年，荷蘭人到基隆拍西班牙，連鞭較嬴伊。天主教的勢力也到遮煞，總是荷蘭人的基督教佇台灣也是閣無偌久。因為閣19年後（1661年）𪜶也予鄭成功（國姓爺）趕出。按呢西班牙來佔北部16年久；較臨荷蘭佔南部的一半久。所以𪜶的教化無啥效果，閣信徒的數額也不明。總是來台灣的宣教師攏總有29名，濟濟予番人刣死。

佇1661年鄭成功來佔台灣，將荷蘭人驅逐出境，彼陣有5個宣教師殉教。𪜶傳道的工作到遮結束。荷蘭的宣教師有發行一本問答，一本祈禱的冊，一本說教集佮本地話的馬太福音傳。總是𪜶个工，佇𪜶倒去了遐緊無去，啥事攏無留半項？人講彼个理由，就是因為無留聖經佇百姓的手。這卻毋是𪜶的錯誤，反轉通講是𪜶的不幸。因為拄拄佇荷蘭國咧印本地話的福音傳彼時，荷蘭人受趕逐離開台灣。猶有一項閣較大通可惜个理由，就是隻的宣教師雖然點算有幾若千名的改心者，iáu-kú𪜶个工較濟是屬佇人工的，欠缺靈性。𪜶無對重傳純粹的福音；愛用政治的壓力，世俗的法度，社會的勢頭佮世間的引誘。為著按呢，所以大失敗，通做人的鑑戒。

鄭成功佔台灣了，荷蘭人就退去。以後約200年基督教佇台灣袂通活動，會友的信心冷淡。經過倚200年的斷站。到1859年，西班牙人就閣來傳天主教。上代先來的宣教師是jé恩師博士。伊佇南部傳道以後濟濟宣教師相續來，熱心出力直直傳到北部去。然後佇台北，台中，高雄，萬金庄，羅厝庄，樹仔腳隻的所在做中心，佇遮个附近傳教。照1932年的調查，彼時有說教所32位，佈教師39名。信徒：日本人397名，本島人倚6500名，外國人30名。佇台北有傳道學校，靜修高等女學校。佇台中有仁慈堂，佇高雄有養生堂這兩間孤兒院。（彼揲以後天主教佇台灣的活動，咱佇-遮無欲議論）。

這段的歷史（對1865年到現在）通分做5站：
對1865—1894年（宣教開始，迫害多端）。
對1895—1914年（設教30年，日本領台）。
對1915—1934年（設教50年，提倡自治）。
對1935—1944年（設教70年，希望自立）。
對1945—現在（台灣光復，教會光復）。
這5站雖然毋是條故意做的，iáu-kú逐站彼个開始的年閣的路尾字真拄好攏是「5」字。實在有趣味。
今欲分開隨站來議論：

醫學博士馬雅各（James，m。）受英國長老教會的外國宣道會派過來台灣。這是頭一個宣教師。馬醫生畢業愛登堡大學（恩），也捌踮病院。伊毋但資格真懸，也做教會的長老。主後1864年正月初2到廈門；踮遐學習這爿的言語，備辦愛過來台灣。杜嘉德牧師𤆬3位中國信徒：一個有經驗的佈道家，一個有學習醫療工作的青年，一個老練的老兄弟叫做吳文水，佮馬醫生對廈門過來。𪜶佇5月28日對打狗（高雄）上陸。杜牧師佮𪜶做陣佇這爿約二月日。𪜶過幾若日就到台灣府城（台南）傳道。

in大家到台南市，佇1865年6月16日開始佈道，分真理單。稅一間店佇西門外看西街；頭前做佈道所，後面做藥局，紲治療患者。（為著3月16開始工作，所以後來南部大會決議，每年3月第3禮拜日各教會著舉行設教紀念禮拜）。差不多10日久，𪜶連續佈道真無閒，也馬醫生每日看50名的患者。總是人四界風聲，濫糝講歹話佮種種的謠言。講馬醫生會將耶穌的名念咒。「挖病人的心肝來做藥，」仔是講，「挖死人的目睭去做藥。」講這款話煽動百姓。彼時一般的人信這做事實，的確欲革逐隻的外國人；罵𪜶做「紅毛番，紅毛鬼。」𪜶咧佈道受大反對。馬醫生𪜶大家戶人用石頭抌；歹人規陣來包圍禮拜堂。吳文水去報告官廳，總是官府較為遐的暴民，反轉命令𪜶著徙去別位。受強迫倒轉去打狗，佇旗後稅一塊厝，3坎店面來改築：樓頂做徛家，樓下做拜堂佮醫館，佇-遮醫病傳道，雖是用打狗旗後做根據地，iáu-kú無想欲放捒台南。蹛佇-遮傳道，也到附近的所在宣傳福音；上代先佇埤頭（鳳山），這所在蓋好成績。馬醫生寫批予母會，講這3個幫手真有路用；特別呵咾文水伯。

廈門的宣教師宣牧師（。S。）受請過來台灣巡教會，佮馬醫生蹛遮5禮拜。佇1866年8月12日，有行洗禮予4個大人。這是頭水的果子。彼4個就是陳齊（埤頭人），陳和（醫生的助手），高長（高再得的老爸），陳為（溪洲人）。這4人的中間，後來高長有做傳道，盡忠傳福音，幾若擺受迫害險險死。（伊的事佇數念彼內面有寫）。

隔年（1867）三月，偕牧師對廈門過來問道理，有接納5人入教會。這5人中有一人名叫莊清風。伊佇淡水駛帆船。一擺伊駛船到佇廈門；有一暝昏佮醫館顧門个人談論，對伊聽著道理。倒來淡水就將伊的偶像毀壞，也聽見佇本島个南部有基督教會，就步行9日到台南，向望會通佇遐揣著拜堂。後來伊去打狗，到位是拜六，一身軀攏是土粉，腳也真疼。隔日，伊聽著福音，用真熱誠來聽，連鞭接納真理。伊領洗禮了後，實在真大幫贊教會。總是可惜隔年，伊為著欲倒去本鄉𤆬伊的婦人人來；到佇左營的半路，予人用棍仔摃，用石頭抌死。遐个歹人受氣，紲挖伊的心肝出來食。這是台灣頭一個殉教者。

對開始傳道到今，攏猶未有牧師通來定著蹛台灣。所以著請廈門彼爿的宣牧師，猶是偕牧師來問道理行洗禮。母會的宣道部欲揣一個志願者過來，實在真為難，m̄-kú無一定的牧師駐在佇遮，也是真費氣。所以𪜶就催逼大會著派遣李庥牧師過來。結局就共李庥行按手禮，設立伊做牧師，紲派伊過來蹛台灣。李庥牧師的就職典禮非常的隆重嚴肅。李庥牧師（。Bitchie）。佮牧師娘平平攏真有宣教師的精神。𪜶佇1867年12月13日到打狗。馬醫生自然是非常歡喜。隔年春天馬醫生去香港𤆬醫生娘過來，通幫贊家庭佮醫館

1868年是多事多亂个年。進前年佇埤頭（鳳山）的北門外有起拜堂。七月拄著攪擾彼時，攏總的家私雜物受拍歹瞭總的家私雜物受拍歹了了，傳道佮醫館个工也拄著阻擋。年尾差不多倚有20人咧聚集。到1868年5月，匪類放火燒天主教的拜堂，也欲續來燒埤頭教會的厝，喝講遐的信道理的，是予人用毒水迷氣（檢采是天主教的神父所用的聖火？）。彼時高長佇遐傳道，因為愛欲拆明這个相爭的錯誤予𪜶理解，紲受匪類拍。官府凜凜仔救伊，共伊關落鳳山縣的虎頭監。閣有別个傳道師佇4月24的當頭白日予人刣死。後來遐的匪類進前來欲拆拜堂的時，信徒就趁機會緊緊走去逃命；卻有一兩個予人掠去拍。這个事件福建省總督的委員佮英國領事交涉，有得著圓滿解決。高長經過7禮拜後，才得著敨放倒去。
埤頭的攪擾雖然煞去，iáu-kú用惡意四界咧宣傳馬醫生的歹話。講伊予人告，是因為刣中國人的囡仔，用身屍埋佇埤頭伊的房內的眠床腳。結局這个代誌有查出來：遐的骨，就是告伊的人用猴骨佮狗骨去埋佇遐。
彼年的7月間，馬醫生𪜶有設法閣起一間拜堂佇埤頭，總是連鞭閣予兵仔拆到平地。領事去台南見總督，提出嚴重的抗議。到尾有刑罰歹人，紲賠教會1167箍，也續出告示講，「百姓若陷害信徒佮宣教師，就欲辦罪；也準宣教師蹛定著的所在，閣通自由傳道。」這時陣个迫害毋是對無智識，是對西洋人歹感情所致。因為彼時有寡外國人佇台灣做樟腦的生理，佮官府百姓有代誌，受人怨恨。對按呢宣教師也受影響。總是為著頂面所出的告示，馬醫生就閣去府城（台南）踮字老口的苦--tshù行醫傳道。這所在後來叫做舊樓』。旗後个工交代李牧師；也醫療的事，有得著洋行的專任醫生萬博士（。Manson）鬥幫贊。閣洋行也寄附藥錢，對按呢就會通繼續施療。後來有將台灣府城佮旗後兩所在做中心來傳道。

李庥牧師佮牧師娘熱心做工，無偌久道理就傳到阿里港。嘉義的大溪厝人黃深和幫贊李牧師做工。黃嘉智做馬醫生的助手；伊第一代先學習西洋的醫療，後來佇鳳山家己開業做西醫。1869年的年尾，李牧師報告，佇阿里港有23個大人領洗禮，佇埤頭22名，打狗8名。
馬醫生佇台南市內，有得著一間真合用的厝通做醫館。𪜶請兩位山內个人做差用；是向望別日通佮遐的山內的民族接觸。馬醫生佇以前就捌佮一位外國朋友去岡仔林。𪜶到位受真大歡迎。有老婦人人講，恁白種人是阮的親情。恁毋是遐的歹的中國人。恁叫恁家己做啥款的百姓？幾若百年久恁佮阮相離開，也今，阮的目睭霧，無偌久欲死啦；我老人的目睭看著「紅毛的親戚」有福氣啊！
醫館設佇台南了後，有真濟平埔來醫館，佮馬醫生的倩工做伙蹛。𪜶受著好款待，也有機會通聽道理。馬醫生的醫館好，名聲真敨；山內濟濟病人出來台南就近馬醫生。得著醫好，倒去𪜶本所在續講道理予人聽，對按呢濟濟人信。馬醫生毋但去岡仔林，也到木柵，柑仔林，跋馬（現時叫左鎮）。隻的所在無久就起禮拜堂。
李庥牧師佮牧師娘熱心做工，1870年福音就傳教東港，無偌久續起禮拜堂。上彼年佇琉球也聚集做禮拜。閣鹽埔仔也另外聚集。1871年，竹仔腳也設教會，以外親像南岸，建功庄，劉厝庄也有教會。這檢采有的是為著欲課西洋人的稅，才遐快加添人額！
1870年，佇木柵舉行聖餐禮拜，有62個新領洗禮个人相佮坐主的桌。彼年台灣的總會員數有進到244，也受禮拜的人數有530名。佇1871年，總會員數加添到548，受禮拜平均1，635名。
彼揲馬醫生佮醫生娘佇府城熱心做工。佇亭仔腳稅一坎店做禮拜堂，予吳文水長老佇遐傳道理。對這个工有得著朱步霞，趙爵祥，李霸，王安石來信。後來隻的人有做傳道師，不止盡忠佇𪜶的職務。吳文水長老佇台灣做工到1875年，後來倒去漳州；佇遐受主揀召離開世間。
總講，這幾年教會不止開闊：南到東港，琉球；東到木柵，岡仔林；北到大社，埔里社，烏牛欄。連大湳，牛睏山隻的所在，後來也起禮拜堂。李牧師个傳道理較濟是對漢人；也馬醫生的做工較常是對內山這方面。

佇澎湖有一個少年人名叫林兼金。伊是讀冊人，有讀中國的經典，知影彼內面有真好的教示。總是伊的經驗是若親像保羅佇羅馬第7章所講，伊愛欲行好，m̄-kú家己實在無氣力。後來伊聽見有新的宗教已經傳入台灣。閣有人已經有聽見福音，伊就去問看這个新的教示是甚物？彼个人無啥會曉共伊講，總是有將一張寫十條誡的單予伊。遐的誡命伊逐條共讀，攏感覺真好。總是伊想講，我若設使無氣力通趁，按呢欲太有啥路用？後來伊讀遐的十條誡，用細細字寫的說明講，「隻的誡命是上帝的命令；咱應該著趁，m̄-kú咱袂會。」讀到遮伊不止同感。閣紲落去講，「總是上帝憐憫，差伊的囝來世間做咱的救主，咱若信靠伊，毋但會得著赦罪，閣咱欲對伊得著氣力通順趁上帝的命令。」這个真理不止感動伊的心，所以伊感覺的確著閣研究，伊就坐帆船過來打狗，欲揣外國先生。李牧師彼陣去佇埤頭，彼个少年人就逐去遐揣伊。李牧師真歡喜，因為這个有受教育的少年人實在咧揣真理。這个少年人連鞭信耶穌，後來伊不止大利益教會。也踮佇打狗咱設的傳道養成所做先生。

甘為霖博士，佇1871年12月初10到台灣。伊讀激啦事高大學（恩）閣畢業神學院。甘牧師雖然身軀無外懸，iáu-kú有事業家的氣質，有英雄的氣概。留一大片長長的嘴鬚，看著是豪傑的款式；總是伊有慈愛的目睭予囡仔也好親近。伊有親像火的熱情，閣好膽常常敢冒險。𠢕講趣味的話，予人聽道理會理解閣快會記得，也印象真深。𠢕疼人，𠢕研究；愛調查，愛去草地巡教會。實在是真勤勉努力的人。
甘牧師30歲到台灣，蹛遮做工47年久。今將伊佇台灣傳道所做的事記幾項：
（1）傳道理，巡教會。
伊真熱心傳道，四界巡視既成的教會。親像佇1872年有兩擺去巡視木柵，柑仔林，跋馬，岡仔林這4位；逐擺有問道理，行洗禮，接納濟濟人入教。毋但按呢，伊到中部巡視大社，內社，埔里社，烏牛欄，牛睏山隻的教會。閣也去白水溪，岩前，加簸徙巡迴傳道。1873年，甘牧師到嘉義傳道理，不止出力做工，對按呢閣加建設一間教會。這間嘉義教會後來非常發展，對遮出濟濟傳道師。
佇1873的年尾，14所在總會員數，有進到931，禮拜出席平均2，000名。
（2）設盲人學校。
甘牧師佇學生時代，就感覺對青盲人的教育非常重要，所以對這項真關心。當時佇本島的青盲人，大約算，有一萬7千人（大正9年，台南地方的人口100人中間，有一個盲人），講是世界第一。所以好膽設法來教育青盲人。
主後1889年，將台灣盲人教育的要緊報告𪜶本國；上彼年有用凸字的方法，來印新約的一部分佮廟祝問答（顧廟的人談論道理）。紲佇伊的厝開始青盲人的教育。1891年，佇市內洪公祠（台南當市場附近）稅一間厝，做盲人學校來經營。也有得著2、3人鬥幫贊這个工。
1896年，去東京見樺山文相佮兒玉總督，排列伊所經營盲人學校的狀況予𪜶聽。總督講，後來欲創做官立的。甘牧師倒來的隔年（1897），就將這間對洪公祠移轉去，創設做官立盲啞學校。以後甘牧師猶原常常關心，對盲人教育咧努力。到尾有考案點字印刷機得著新案特許；紲將這號機器一台送盲啞學校；一台囥佇伊的厝裡通印聖經佮聖詩。
（3）著作佮研究。
甘牧師雖然佇傳道，佇教育等等真無閒，iáu-kú也著冊來貢獻社會。今將較要緊的著作記佇下面：
a。宣教的成功（𪜶）。翻譯荷蘭人所著的冊，閣加添甘牧師本身所寫的30章。1889年，佇倫敦出版
b。統治下的台灣（咧）。1903年，佇倫敦發行。第1篇記載台灣風土，貿易佮宗教。第2篇記載基督教的傳道。第3篇記載中國人來征服台灣。
音新字典。佇-遮毋免說明這本的事，因為大家知影這本真大利益人。1913年，佇日本橫濱出版
這本1915年，佇倫敦出版。將伊40外年久佇台灣所體驗的事實來寫。介紹台灣予世界的人知；實在是真趣味的冊。
才个以外，猶有別本个著作。伊也不止愛研究地理，歷史，人類學；閣也研究偌濟所在的人情風俗，將隻的詳細記載來發表佇學界。倫敦大學因為甘牧師的功績，就授與神學博士的學位。日本國因為看伊有功勞，也送伊兩個勳章。
（4）佇白水溪脫離危險。
主後1874年，嘉義南爿的白水溪也有設教會。佇店仔口（白河）有一個有力的頭目名叫吳至高（人叫伊做吳仔牆）。代先幾若年久對基督教卻攏恬恬無按怎；總是看基督教咧發展真緊，就擋袂牢。聽見欲起新拜堂佇白水溪，就阻擋，叫𪜶工事著停止。教會自然無欲聽，做𪜶直直起。吳至高派三四十人帶家私來攻擊，紲搶遐的信徒的財物。甘牧師聽著這號消息，趕緊到白水溪探隻的會友；聚集𪜶大家己舊拜堂欲祈禱。彼暝吳仔牆的黨類來放火燒拜堂。
甘牧師彼暗佇教會的小厝咧睏。半暝予遐个人喝喊的聲拍醒，看見房間咧火燒，拜長佮宿舍的厝等也直直咧著火。遐个歹人的面造到烏鬼鬼，攑大刀佮鎗佇四面包圍，咧當等甘牧師出來，欲共伊剸死。甘牧師幾若擺欲對門傱出去，m̄-kú攏無法度。因為刀佮鎗直直來，甘牧師就用這領被幔佇伊的手股頭。然後伊退入去房間內，彼時有一支鎗揬著伊的胸坎倚一寸深，閣一支刜著伊的腳。拜堂佮宿舍火那炎，今甘牧師想伊穩當會死佇隻的白閃閃的刀下。無拍算忽然起風，火佮火薰攏轉向對正爿；遐的匪類因為擋火薰袂牢，也攏做一下傱對正爿過去。（卻有人傳講，甘牧師忽然間想著一步，用彼領被捲捲規箍，緊㧒對外口出去。匪類掠準是甘牧師捲彼領被欲走去，就大聲喝喊講，「紅毛番出來啦。」大家聽著按呢，就緊走來對彼領被直直剸，直直揬。彼揲伊才對後面溜出去）。甘牧師只有穿一領內衫，褪赤腳對後壁門跳出去，盤過牆仔，走到附近的山，規暝篾佇遐。傳道師佮會友到天光才揣著伊；提一領褲予伊穿。佮伊做伙到嘉義，見嘉義知縣（＝縣長），求伊保護。後來彼个官有備辦物予伊食，提衫予伊穿，紲派兵保護伊到台南。甘牧師所有的物佇遐攏無了了，連伊的母會所送伊彼个時錶也失落去。後來有人閣買一個新的送伊。
白水溪的事件，後來英國領事佮中國政府交涉，得著圓滿解決。結局掠吳至高的部下4個人去關監，閣賠教會一百箍。
甘牧師47年久蹛台灣盡忠做工。到1917年的春天退職。伊的離別，予眾人真傷悲；懸佮低，好額佮散赤，老人以及少年人也是真毋甘。總督刁工落來到台南佮伊相辭；總是有一層閣較會感動人的心，就是有差不多30個青盲人捌受伊的教示幫贊的，辦桌共伊送別。

馬偕博士來台
偕牧師受加拿大長老教會派遣過來中國。1872年到台灣打狗揣李庥牧師。𪜶暫時做伙蹛，相佮談論台灣的情形。偕牧師未過來以前，就想愛佇北部傳道，所以李牧師就佮伊上北到淡水。決定用遮做根據地傳道；了後非常出力做工，教會大進步。該牧師身體勇壯，不止會堪得艱苦；有傳道的精神。伊聚集寡台灣的青年人做伙，佮𪜶四界行傳道理；教𪜶學習種種的科目，甚至也教𪜶齒科學。偕牧師四界傳道理，紲咬人挽嘴齒。
偕牧師佮李牧師，𪜶有分區域做工。用大甲溪做界限，溪北做加拿大長老會的宣道區，溪南做英國長老會的宣道區域。對按呢紲有北部佮南部的分別。雖然分區咧家己經營，iáu-kú也有合作的機會。南部佇1896年，創設南部中會，北部1904年也創立北部中會。到1912年，佇彰化聯合做台灣大會。

巴克禮博士（Thomas）1849年11月21日，出世佇蘇格蘭的激啦事高城。伊的父母攏是熱心的基督徒，老爸是教會的長老。伊有4個大兄，一個小妹。1864年入大學，16歲的時佮上帝誓約，一生欲獻身做伊的路用。大學畢業了，1869年入神學校，後來也有去德國留學。伊欲畢業彼年（1869），tīGlasgow大學有3個成績最優等的學生，就是姓巴，姓吸佮姓馬的（Mackichan）。𪜶三人是好朋友，攏志願欲去外國傳道。人真奇怪；按怎遮爾好的人物欲去外國，這敢毋是國家的損失？也國內敢無彼號教會通請𪜶麼？雖然有濟濟人咧阻止，iáu-kú𪜶的心真堅決。馬博士（。Mackichan）去印度，吸博士去中國的汕頭，也巴博士來台灣。
有人講，親像巴牧師這號人物去台灣真拍損。這是照世間的想法。總是巴牧師家己對獻身以來，一生毋捌想錯。佇英國的人名辭典有登錄巴克禮的名做電氣學者』。因為伊佇出名的物理學者的研究室研究電氣學（電氣學在底當時猶是真新的科學）；也續將伊的研究論文佇英國王立學士院的台頂朗讀。若會通徛佇王立學士院的講台，算是科學者的大名譽。按呢巴牧師若無做傳道个工，穩當會成做出名的科學家。伊也有政治的的才能；伊若無過來做宣教師，檢采會成做出名的外交官
巴牧師16歲就對上帝誓約，欲一生做伊的差用。這个誓約毋是用嘴講，是伊本身寫的。逐年若到伊的生日（11月21），就重新奉獻，閣再簽名佇彼張誓約書。上落尾擺的簽名，就是1934年11月21日。這張誓約書是到伊別世了後才予人揣著。
巴牧師1874年12月18號到廈門，踮遐學習這爿的話幾若月日，到1875年6月初5，對打狗上陸。這算來是差不多設教拄好經過10年。伊代先蹛佇打狗，然後就來蹛台南巴牧師佇台灣做宣教師60年外久；佇同僚中常常徛佇前線，做台灣教會真大的能力。伊來的隔年正月，李庥牧師就倒去歇睏。佇南部的區域12間教會攏交代伊料理。有加添新的所在佮人數，這个責任實在無遐容易。伊今才常常患著寒熱的破病，予伊真艱苦。1877年，過去中國的敗落；一面為著伊的健康，也一面做台灣的代表去上海赴宣教師協議會。
巴博士佇台灣所留的功績真濟，咱袂通詳細講。這揲照時期的順序先記兩項，就是創設神學校佮冊房。其餘的後來才閣講。
（1）創立神學校。
宣教師起頭有鞋帶旗後，有鞋帶台南。𪜶攏有招青年人來讀冊，備辦將來通傳道。總是為著經費佮人員的關係，宣教師大部分就徙來台南。對按呢，台南就成做教會的本部，巴牧師也徙來。佇1876年，開設神學校，巴牧師做第一代的校長。1877年12月，旗後的學生徙來台南做伙讀，逐項就較有次序。1878年。決定欲建設一間細細的神學校佇新樓的東北角，到1880年，果然實現，佇2月23號開學。學生15名。
巴牧師雖然有時也著去草地巡教會，總是伊真𠢕教，有大利益學生。神學校創設了，佇巴牧師猶佇咧的時陣，有240名的傳道師佮牧師對這間畢業出去做主个工。後來因為巴牧師去翻譯聖經；宋忠堅，梅甘務，劉忠堅，滿雄才，這幾位宣教師暫時來料理神學校。
（2）開設冊房（公報社）。
咱的宣教師相信若欲予教會會活動進步，會友的確著會曉得讀聖經。總是欲予兄弟姊妹會曉得家己讀聖冊，漢字是真為難。所以著教𪜶讀羅馬字。馬醫生有佮廈門的宣教師翻譯新約做白話字。倒去𪜶本國歇睏，欲閣來台灣的進前，有設法印羅馬字的新約。按呢馬醫生看白話字做要緊，巴牧師閣較致意，常常鼓舞人著用白話字。巴牧師頭擺倒去英國歇睏的時，有去活版所研究印冊个法度，閣來台灣伊就會曉開活版所。1885年7月發行第1號的教會報。這檢采是東洋最古的教會報。上頭一個抾字的名蘇沙，伊是青年人，真本事，學白話字3日就會曉。後來教會報每月的發行部數有兩千部。

這時代的聚會干單禮拜日的禮拜若定。頂晡10點起，差不多一點鐘久，下晡對2點到3點。按呢一日2擺聚集做禮拜。禮拜的順序：（1）吟詩。（2）祈禱。（3）十條誡。（4）聖經。（5）聖詩。（6）祈禱。（7）講道。（8）祈禱。（9）頌榮。（10）祝禱。這是頂晡禮拜的順序，也下晡的禮拜無讀十條誡。彼陣禮拜的座席，若照這揲來看實在真奇異。m̄-kú男女鞋坐位著分開做兩爿；男犯男，女犯女。佇中央著牽青布簾，予男女袂通相看；又閣若7歲以上的男女，就袂使得坐做伙。風俗習慣佮現時大各樣。
向時的教育雖然較無完全，總是神學校的學生有出力做工。彼時代的傳道師比教會的數額較少。所以神學生著將彼一禮拜間所學習的，隨時出去受派的教會活用。有的每禮拜著行6，7里路的往回。有人每禮拜著行對打狗到東港往復的路。也有時著佮宣教師做陣去國所在的教會視察，猶是相佮去各所在。按呢雖是所讀的無偌濟，iáu-kú𪜶所做的工，毋是小可。

1875年，李牧師有去後山（台灣東部），因為無看見甚物好結果，所以一時有放棄。總是後來聽見有信徒徙去後山，對按呢漸漸有人信福音。你牧師連鞭叫賣聖冊的人李霸佮吳意去視察：後來就派傳道師胡肇基去蹛石雨傘。後山的傳道是對遮開始。李牧師愛旅行，四界佈道，台灣伊差不多行透透1879年，伊佮巴牧師去後山視察。彼陣有共真濟人行洗禮，設三所在的教會。李牧師毋若有學台灣話，也紲咧學客話。頭一個客庄的教會南岸是伊創設个。
李牧師蓋第一代先提倡女子教育的必要。伊佮李牧師娘盡力開始工作佇婦人人佮女子个中間，愛欲利益𪜶。伊將家己的錢提出來欲起一間女學，佇伊欲死的時陣咧計劃彼个建設的事。到後來果然有建築女學，1887年開學；佇彼內面有下一塊碑，寫講，這間學校的設立，大部分是對伊的提議佮慷慨。李庥牧師1879年9月29日，患著熱病，佇台南過身。

佇這時代宣教師的動靜咱袂通攏總寫，不過摘遐个較要緊的來講。
照頂面所講，馬醫生倒去歇睏，為著事情袂得較緊閣來。母會派施大衛牧師（。Smith）。1876年2月21到遮。伊蹛台灣只有6年久若定，總是有貢獻佇教會的建築；親像木柵起拜堂是伊設法的。為著身體的關係，1882年正月倒去。
德醫生1871年2月初10到台南。馬醫生佮伊相佮做工，後來倒去歇睏，1871年的年尾拄著破病，也經過12年，到1883才閣來台南。德醫生家己一人蹛遮做醫療工7年久，台南醫館有進展。佇1875年，捌有一時91名入院，也佇彼年的中間，有治療3，334個患者（外來2，500，入院834）。德醫生1878年正月辭職。安醫生。來接伊的缺。1879年正月14到位。
甘牧師倒去歇睏了，有𤆬甘牧師娘佮新的宣教師涂為霖牧師，佇1880年11月到台灣。涂牧師真殷勤做工，閣也真有人格𠢕做人。可惜蹛遮干單14年若定，1894年過身佇台灣。伊的死予真濟人流目屎，非常毋甘。
李庥牧師過身了後，英國女宣道會接納李牧師娘做𪜶頭一個代表蹛台灣傳道。李牧師娘做工巡視17位个教會，不止著磨。閣也致意咧設法愛護伊的丈夫所向望的女學會通實現。可惜校舍猶未完成的以前伊拄著破病，1884年6月，姑不將著倒去祖家。
余饒理先生佇1883年12月23日，佮先生娘到台南。余先生是老練的先生，創設長老教中學，做第一代的校長。宣教師院行的情形，大陸親像頂面所講。佇這時代甘牧師佮巴牧師著擔當教會較要緊的責任，紲訓練16個神學生。1884年，攏總有33間教會。
中法戰爭（1884）的時，法國艦隊封鎖台灣。北部的教會5間拜堂受破壞信徒也幾若個受刣死；南部佳哉無甚物大迫害英國領事苦勸眾外國人的家族著離開本島。對按呢，咱的宣教師馬醫生，安醫生佮涂牧師以外，其餘个攏撤退去中國大陸。1885年，戰事煞，馬醫生佮醫生娘對廈門倒去英國，其餘的宣教師佇5月攏閣轉來台灣。

佇南部杜君英的所在，原本有一間拜堂。有本地人佮淡薄客人佇遐禮拜。後來杜君英的庄社予大水流去，拜堂也紲廢。禮拜就分開：本地人彼爿起拜堂佇中林，客人這爿姑不將著揣新的地點。總是無人敢將土地賣咱起拜堂。彼時有一個信徒名張阿金，是二崙人；將伊的厝賣咱做拜堂。彼庄的人大受氣。
1885年6月間，有會友聚集佇遐禮拜，受真大攻擊。𪜶差人到台南報宣教師知。巴牧師受派欲去看著怎樣。七月18（拜6）到位，佮庄裡的序大相會兩擺。隔日拄拄佮二，三十名會友咧禮拜的中間，聽見拍鑼的聲，也有人講，「𪜶來啦。」連鞭有規陣青年的黨類來攻擊禮拜堂。遐个人對便所擔幾若擔肥來。巴牧師佮會友關門退入後角；總是門1iâm-邊予𪜶挵破，將遐的肥直直潑入來，規內面滿滿是。巴牧師行進前欲佮𪜶講話，若是𪜶毋聽，將幾若桶大肥直直潑巴牧師，對頭殼頂到腳盤。巴牧師受著這款的迫害凌辱iáu-kú萬分的吞忍，用真溫柔的態度著Ⅱn講，「遮爾好的肥料真拍損，這恁播稻仔的時有真大路用。」遐的人有的若惡，對無抵抗的信徒搝頭毛，掣嘴鬚；拆裂𪜶的衫，紲共𪜶拍到烏青激血。𪜶也詈罵咒詛巴牧師，親像發狂一樣。有人特別搜揣彼間厝的厝主，一四界揣透透。佳哉彼日伊拄好無佇內面；若有，伊穩當無死也半條命。
巴牧師倒來台南，教士會有將這層事報告官府。𪜶卻有派人欲辦理。受派的官到二崙欲調查的時，也拄著侮辱，攏無甚物結果。官府共領事講，若無派兵去，無法得𪜶奈何。總是教士會佮領事攏同意講，按呢辦較無合宜。後來𪜶中間卻有一兩人受警戒；巴牧師予𪜶搶去的時錶佮錶仔鍊，𪜶有送來行，閣賠淡薄錢。按呢代誌就解決。

教會當局感覺有設中學个必要。當時濟濟教會有設小學，咧培養隻的信徒的子弟，總是猶未有中學。建設中學，一面通培養人做小學的先生；閣一面通養成學生入神學校。這个事業真重要，所以母會派余饒理先生佇1883年過來準備。
中學佇1885年9月21開學，是踮佇舊樓。起頭學生10名，彼學期未結束以前，有加添到22名。1890年，因為校舍著白蟻有危險，所以姑不將暫時閉校。後來佇新樓的西南角有起新的校舍，佇1894年2月開學。英各教會的學生（胎）有籌募5百外鎊，來做這个建築費。余先生佇中學盡力做工，不止大利益。可惜因為先生娘的身體，伊不得已著離開台灣。佇1896年9月，余先生佮先生娘轉去蹛國內的五間富，向望佇遐的水土較合。伊離開台南，大家真毋甘，因為同僚佮學生真敬疼伊。余先生佇遮教學，也有注一本白話字的三字經註解。余先生辭職了後，宋忠堅，巴克禮，甘為霖諸位宣教師三敆做校長。（關係中學的事，後來beh-koh寫）。

去澎湖佮彰化傳道理，平平是1886年的事，所以排佇遮。
（1）去澎湖傳道。
荷蘭人領台的時陣，已經捌派宣教師去澎湖。以後無人捌閣接續去傳道理。到1886年6月初6，甘牧師佮高長到澎湖；十外日久佇10外個庄社傳道理。遐个人致意聽，照看有欣慕道理。甘牧師倒來報告隻的消息，講有閣去傳个必要。連鞭有三個信徒獻金欲做澎湖傳道的路用。教士會提議講，澎湖就做台灣教會宣道區，大家贊成。對彼陣起，澎湖傳道的經費決定歸台灣教會負擔。後來有派黃深和佮黃能傑兩位傳道師去踮澎湖。
（2）彰化的傳道。
決定澎湖宣道的兩日後大社教會，也決議著寄錢去做彰化傳道理的路用。彰化街是縣廳的所在地，百姓真固執，閣排外的心真熱。甘牧師佮幾若個信徒，有咬人細厝，計劃佇這个熱天欲來遮佈道。總是街民聽著非常受氣，也哄喝講，「的確毋准𪜶起耶穌教的拜堂蹛遮。傳道理的計劃若毋煞，欲拆厝，閣予𪜶無性命。」
這毋是干單罔咧哄若定，實在有影欲按呢行。所以姑不將去見知縣；總是無欲插。甘牧師就本身鑽對隻的暴民个中間過，去到縣廳。也無叫人娶，直直挵入知縣个內堂。知縣看見隨時起來迎接。無拍算這个知縣，就是8年前甘牧師捌用公平的干證來幫贊伊的人。就是佇1878年，美國船不法的賠償事件。知縣定定想著彼揲真好佳哉，所以這-陣愛盡所會來好款待甘牧師。對這个知縣的好意，所以才會通建立彰化家傳道的基礎。這真正是上帝的引𤆬。
這个1886年，開始傳道佇這兩所在，實在是真通歡喜的事。因為這兩所在傳道的經費，攏是台灣人家己負擔。

頂面已經有講李庥牧師佮牧師娘抱真大的熱情愛建設女學。李牧師雖然已經無佇世間，牧師娘也倒去𪜶本國。總是建設女學的事會實現。李牧師娘倒去的一月日後，佇新樓的東南角，女學的新校舍建築完成。1885年12月，朱安（juan）佮文安（Aⁿie）兩位姑娘相𤆬到台灣。中學開設的兩年後：1887年2月14日，女學就開學。佇中學，學生一年干單納8箍銀；食費，宿舍料佮先生禮攏在內。總是女學干單收一個真毋成物的一半（4箍），iáu-kú父母也真毋願為著𪜶的查某囡仔來開錢。
朱姑娘佮文姑娘開設女學當初，學生18名欲來讀女學，只有一項，要緊著毋通縛腳。起頭學校所教的程度自然是低低，iáu-kú有漸漸進步。
萬珍珠姑娘佇隔年（1888）12月到台南，相佮負擔女學个工。這3位姑娘佇女學个工，是照輪流。若一個管理女學，就猶彼兩個愛去草地巡教會，猶是去教醫館的患者。
1896年也設婦學，通教隻的婦人人讀冊，培養𪜶的信心。後來萬姑娘較專心做這个工，也真骨力四界訪問城內濟濟家庭。（關係女學的事，後來beh-koh寫）。

因為便宜上，佇頂面有講1888年，萬姑娘到台南。相像彼年的12月，羅嘉憫醫生（RusseLíGavin）也來台。宋忠堅牧師。1889年10月初8到位；然後有娶一位女醫生做牧師娘。巴牧師第2擺倒去歇睏的時，佮一位有資格的看護婦結婚這兩位牧師娘自然也攏有來台灣做工。
1895年12月18日，有3位新的宣教師同齊到位。就是梅甘務牧師，蘭醫生，佮廉德烈牧師。
照教會人數調查的統計，佇1886年的成人會員有1，584名，也佇1895年有減少賰1，445名。有較嚴咧整理教會的姓名簿，對按呢才致到減少。這大部分是佇遐的山內無冷無燒的教會。
頂面講起有加添新的宣教師，這是真通歡喜的事。m̄-kú這揲著講一項的艱苦，就是少年的羅醫生過身。伊有語學的才調，做醫生，𠢕疼人1890年4月，佇中部大社開醫館，相當有人氣。可惜1892年4月，染著腸仔病。去到彰化卻有較好，宋牧師佮涂牧師也對台南去照顧伊，總是有種種的不便，就想愛設法予伊來台南。無拍算到嘉義就過身。這个青年有用的醫生，25歲就離開世間，實在可傷！

俗語講，「做事起頭難。」實在無錯。對開始傳道到這時陣，頭尾30年這中間所經過的艱苦，實在真濟；總是上帝所施落的恩惠也算賣了。彼陣台灣的情形是交通不便，衛生毋好；百性對基督教是反對謗瀆。所以欲傳道建設教會毋是遐快。總是宣教師有傳道的精神，𠢕忍耐艱苦佮凌辱。雖然迫害多端，iáu-kú教會會得著建立。開教了後就著眼佇神學校的建設，實在是真賢明的做法。教會佮教育有真大關係。設中學，設女學，開冊房；這毋若是拍堅固的地基，也是有開花，有結籽。教會起頭受人幫贊，總是毋通久長按呢。咱對人得著道理，也著愛緊傳予別人。對澎湖佮彰化的傳道，實在是當然。人若出力做，上主會祝福。這時代的先輩熱烈傳道，忍苦耐勞；這款的事實予人聽見，無毋尊敬生出仰望。

對宣教開始到1895，就是日本佔台灣這年，是拄好30年。這站欲議論對1895到1914年這中間較重要的代誌。

主後1894年7月，中日開戰。中國刣輸，將台灣割予日本。1895年，日本兵對基隆上陸，欲到台南。因為劉永福以下眾大官攏走了了，所以城內真亂。遐个有力的生理人來揣巴牧師，請伊去𤆬日本兵入城。巴牧師叫𪜶著寫批當應，請乃木大將來；伊才欲提批去。（信徒受人僥疑，佇麻豆已經有19個會友為著按呢予人刣死）。𪜶果然按呢做，閣派人保護。巴牧師佮宋牧師透暝欲去見乃木將軍。因為愛護日本人知，𪜶毋是暗靜來，所以點燈火，那行那吟詩。𪜶佮乃木將軍相見，將批予伊看，請𪜶入城。對按呢，日本軍入城，大家攏平安無代誌。日本軍佮百姓兩爿攏歡喜，感激𪜶的所做有功勞。

日本佔領台灣了，濟濟項猶亂亂；到後來就漸漸有秩序。日本人對基督教有好感，若聽見是信徒，就看伊做好人。起頭地方猶未真平靜的時，日本人著討伐土匪。捌為著討伐的軍隊到某所在，禮拜日忽然家真濟百姓到拜堂。這是為著欲閃避災殃，毋是欲去禮拜；因為人知影日本兵無欲仝信徒。卻時代變換，一般的人對基督教有較理解，教會加真進步。閣落去个10年久（1895到1905）會員加重倍濟。頂面有講1895年，會員1445名，總是到1905年，會員數有3093個陪餐者，閣有領洗禮的小兒2211名。按呢通講，對佇時代的變換，教會也有進展。這佮下面第3項有關係。
日本領台了後，日本的教會就有關心佇台灣才个日本人。1897年，日本的長老教會就設佇台北，其他親像組合教會，聖公會，美以美，救世軍佮安歇軍隻的教派也相續來。佳哉台灣人無受這款教派主義所影響。這時陣佇台灣人个中間只有天主教佮咱長老教會若定。

頂面已經有講三位新的人物梅牧師蘭醫生佮廉牧師上日到位。後來蘭醫生佮梅牧師去踮彰化活動。因為教會看彰化做中部的中心蘭醫生今-chiahhit幾年，毋但佇醫館患者，也常常佮梅牧師出去四界佈道。𪜶兩人真協和，出力相佮做工，所以有受著真大的祝福。蘭醫生醫術好，醫德也實在真好；有大大利益教會佮社會。有的稱伊做「彰化的活佛」可見通知社會的人非常敬重伊。
梅牧師是學者，在學中就𠢕研究教會歷史，負眾教授真呵咾。毋若是真𠢕的學者，也是真有精神閣老練的佈道家。伊無囝艱苦，也無嫌
廉德烈牧師受派來接涂為霖牧師的缺，蹛南部做佈道个工。伊去草地巡教會，真愛探會友的家庭；做人真好交陪。後來伊也捌蹛中學做校長。

教會已經有30 1iân年的歷史，總是猶未創設中會。到1896年2月24日，才組織南部中會。地點佇台南，有18間教會的長老來赴，中間6個是傳道師。上代先受扞手做牧師的台灣人：潘明珠佮劉茂坤。1896年4月初2設潘明珠做南路5間教會的牧師；劉茂坤（俊臣）佇上彼年的4月初7，做台南佮內山4間教會的牧師。中會有定一個規矩，若欲請牧師著將牧師一年分的薪金攏總先交。因為按呢，有感覺經濟上的困難，所以幾若教會聯合請牧師。

台南醫館1900年建築明白。頭一個女醫生宋牧師娘過來（1892）了後，城內至到草地，對婦人人的醫療工作大進展。無論甚物時陣，猶是三更半暝，若有人來叫，伊毋捌推辭；只有愛救人的病痛，無想家己的
蘭醫生佇彰化做工的頭站，猶未起病室彼時，入院患者蹛佇拜堂的舊厝。到1900年，有得著一間較合用的醫館。蘭醫生做工傷過頭；除去禮拜日以外，逐日看百外個外來的患者閣入院患者，也超滿員。
1901年2月，少年的馬雅各醫生到台南。伊是頭一個宣教師的囝，受真大歡迎，對馬醫生娘个𠢕幫贊，患者滿滿；受手術的患者也真濟。來入院得著醫好的人倒去播揚道理，也有所在對按呢設教會；親像蕭榔（現時叫做佳里），是對一個差不多欲青盲的人，去醫館打揲目睭，然後倒去才設教會。這是一個實例。1907年的報告，甘牧師寫講：
「三四年前佇蕭榔，猶是附近攏無教會，也無會友。今信徒已經有三四百人，也閣兩所在，逐个安歇日有做禮拜。1905年正月初1，頭擺行洗禮，50外人來問道理，接納20名。兄弟水嘉，是前醫館的患者；攏猶未有傳道師來遮个進前，伊就佇這下昏四界傳道理，不止有成果。𪜶上代先硩做禮拜的所在，是用三間舊店連做伙；總是這擺有起一間拜堂，200箍，是會友負擔。」

宋牧師幾若年久四界巡教會，1893年三月去後山，予番仔用銃拍無死。巴牧師倒去歇睏，伊來接任做神學校長。因為有已經較知影教會的事情佮欠缺，所以就會曉得通訓練神學生。伊的講義攏有充實个準備，有時備辦到真暗。神學生若到拜二下晡就出去佈道，禮拜日著輪流去台南附近的教會講道理。宋牧師量早出題目予學生備辦，禮拜日就綴去聽。到拜一早起攏聚集，聽學生報告𪜶的工作，宋牧師續批評𪜶的說教。
伊做教會報的主筆，管理冊房；閣做教士會的會計，常常著磨到半暝後。
佇1908年，太平境的主日學第一代先祝聖誕，後來濟濟所在的主日學也按呢做。
宋牧師受揀做主日學部會的部長，盡力佇主日學的運動。1910年閣娶廈門的姑娘宇清潔做牧師娘。職位宋牧師娘對教授法真有把握，所以佇神學校彼時伊咧教主日學的教授法；學生得著真好的訓練。無幾年久的中間，台灣的主日學有大進步，這是著Ⅱn兩位个盡力。按呢宋牧師實在非常著磨，勤苦盡忠做工。因為擔當傷濟項過勞的因端，佇1921年12月拄著重病，姑不將趁醫生的命令，就佮牧師娘倒去。到1923年3月15號過身佇英國的所在。
隔年宋牧師娘有閣來台灣；四界巡教會，有時去真遠巡真濟所在。所做的工有大利益人，到1933辭職倒去。現時宋牧師娘猶蹛佇，常常數念台灣的教會。

欲代先講宣教師的動靜，然後才講教會進步的實情。
余饒理先生1896年轉任去了，甘牧師料理中學，費仁純先生1901到1908年接甘牧師扞中學7年久。盧姑娘。是老練的先生，受派佇1903年12月到台灣欲料理女學。為著梅牧師娘。身體無勇，梅牧師佮伊去新西蘭，6年後才閣來台灣。有一項憂悶事，就是巴牧師娘1909年7月到上海過身佇遐。也滿牧師連姑娘（1912年佮蘭醫生結婚），以及憫姑娘（a。Beⁿeng）3人佇1909年11月17同日到位。1911年6月，戴仁壽醫生。受派來台南醫館。閣宋牧師娘佇1910年已經來，所以台南得著隻的老到的人來做工，自然教會會進步。
神學校建築一間媠閣新的校舍，佇1903年2月17開學。這間是對英國一個無記名得志家獻1000鎊來起的。這是巴牧師倒去英國的時，有一擺咧講演台灣的消息，講起真要緊著建築一間神學校。然後有一個人問伊講，欲起這間著偌濟錢？巴牧師應講，著愛1000鎊。彼人隨時講，「按呢這个1000鎊我欲出。」巴牧師想講，我欲知，就共講較濟。按呢這个得志家獻1000鎊（彼時的一萬箍），來起這間校舍，會通予40名的學生蹛。1903年，也起兩間新拜堂，就是太平境佮彰化。
1904年，對台灣一般來講是多事的年：因為日露戰爭發生，民心動搖；人風聲講台灣的做戰場。佇這年也拄著大地動，是半世紀以來所會捌有的，死傷幾若百名。
頂面有講1905年的統計：陪餐者3093領洗禮的小兒2211。這揲欲續講，獻金也加添：1815箍進到11，594箍。禮拜日出席平均6500。佇台灣的中部佮南部隻的信徒總算今已經約有一萬6千人。南部教會1896年創設中會，北部的教會也佇1904年開設中會。到1912年10月24日，南北聯合佇彰化開台灣大會。甘牧師受揀做第一號的議長；聖餐式的時馬雅各佮偕睿廉兩位長老捧杯；𪜶是南北上頭一個宣教師的囝。彼揲英國長老教會的總幹事。m。出席替母會講祝詞。廈門大會也派代表來恭喜。
今全島約有3萬的信徒。北部教會有54間，陪餐者2097人。南部教會94間，陪餐者3767名。
改正的新聖詩佇1904年出版。閣有一項新的工作，就是1911年，宋牧師娘開第一回的傳教師娘佮姊妹的夏期學校。這个會有50人來赴，通講是真成功有益的聚會。這攏通顯明教會有較進步。

教會創設到1915是拄拄50年。這-站的歷史排列幾項佇下面：

幾年前就有人咧講起教會自治的事，總是1915年起就大提倡。論教會自給的問題，一般的信徒較無咧想。吳熙榮先生為著這層真熱心，伊捌辭職去經營果子宅，愛趁錢通獻金，向望教會免受補助。1915年閣予阿猴（屏東）教會請做牧師。對這時起佮幾若位同志，廖得，高篤行，林燕宸，鄭溪泮隻的牧師盡力鼓舞教會自治。彼時的標語「自治，自養，自傳，」大家真熟。後來設高雄州教務局來試行。

聖冊公會請巴牧師重翻譯新約。巴牧師得著三個中國先生鬥幫贊，對1913年4月11起工，到1914年10月初2翻譯清楚。後來閣巡各界，才去印；1916年5月28發行。以後15年久的中間佇台灣，福建，佮南洋攏總有銷6萬本。

咱教會咧歡喜設教50年，所以中會命令各教會舉行紀念禮拜。閣備辦紀念品送馬醫生做來台灣50年的紀念。總是上這年有發生噍吧哖悲慘的事件。這層對傳道上有真大的阻礙。為著這个事件，有所在規庄頭的男婦老幼攏總剿。有所在干單留婦人人佮囡仔，其餘全部放火燒死，這个悲慘毋是用筆墨會通形容。這个災禍，無論信徒佮未信个人攏有拄著，不過對信徒有嶄然較寬大。

台灣的會友佮英國宣道會相佮協力，1916年建築一間新校舍佇東門外。這間的建築費4萬5千箍（台灣這爿出兩萬，英國彼爿出兩萬5千）。這間中學得著新任的校長萬榮華牧師；伊佇1912年到台南，了後去東京學日本會才倒來料理學校。萬牧師來台南提高學校的程度；這也是大貢獻佇教會佮社會。

對歐洲大戰，就社會佮教會大受影響。台南幾若位宣教師受召去戰地，致到台南以外的醫館姑不將暫時閉鎖。對歐洲戰爭所受著上大的影響是經濟的變動。生活費家真傷重，薄給的傳道感覺真困難。雖是月給加2箍（1918年），iáu-kú也是無夠。傳道師的艱苦若大，結局有9名辭職（卻中間有的無的確是為著按呢）。總是傳道的薄給是事實，因為到1927年獨身的傳道初級也iáu-kú是21箍。

以前有講起巴牧師來台灣所做佮所拄著个事：今beh-koh講。
（1）做博士佮議長。
因為巴牧師翻譯新約的聖經，1919年6月25日，對伊的母校激啦事高大學得著神學博士的學位。閣佇1921年，受揀做英國長老教會第一回總會的議長。這攏是真大的榮譽。
（2）編注字典佮翻譯舊約。
杜嘉德牧師所編的字典，經過半世紀，今已經較無合用；因為有濟濟新名詞佇彼本攏無。巴博士有閣編注來做彼本个增補（都咧咧）。巴博士咧編注印刷這本字典的時陣，有請一位台灣青年的傳道師去蹛上海佮伊鬥腳手。巴博士有數念伊。這本是1923年，對上海出版。
巴博士所翻譯的新約真合用，大利益。佇1925年，決定著閣重翻譯舊約彼時，大家攏講，欲做這个工，無一個比巴博士較合；彼揲伊已經78歲。七十歲伊猶會拍埕球，80歲猶𠢕行棋，也到84歲有時一日猶捌做工8點鐘久。
1925年9月25，南部教會有設法治太平境開巴博士佇台灣傳道50年祝賀會。眾傳教師佮教會的代表來赴，台南知事也臨席講祝詞。
1925年，佇廈門決議著請巴博士改譯舊約。伊因為年歲濟，毋敢答應，總是受著台灣隻的宣教師的鼓舞佮母會的激勵，才敢承諾。不過有先倒去英國歇睏，到1927年春天閣來，到廈門才著手翻譯。佳哉不止順調進行，到1930年12月30日，就翻譯清楚。後來佇商務印書館印，無拍算1932年正月28上海事變，商務印書館拄著爆炸，所印的舊約予火燒了了，一年久的工歸佇烏有。好佳哉，巴博士老根節，猶有原稿留佇伊的手。巴博士倒來台灣以後，常常寫批探問，1932年10月，閣過去上海設法，逐項真順序進行。1933年8月初4日，印刷舊約个工明白清楚。博士滿心歡喜，就倒來台灣。彼年的聖誕日，伊接著20本身點點的舊約，對上海來。巴博士的歡喜快樂講袂盡。
按呢對舊約創世紀到新約啟示錄，全部是巴博士翻譯做羅馬字。這个工作實在真大。

以前攏是派傳道去澎湖做工，1916年差遣楊世註牧師去澎湖傳道。伊佮牧師娘蹛佇馬公，通去巡視全澎湖的教會。閣遮的姊妹也出錢派女傳道，過去澎湖鬥援助教會的工作。

對吳熙榮牧師就任了後，教會若進步，就計劃欲新起拜堂。果然著手，紲拄著工製變動。會友的獻金減一半，掌執佮牧師大煩惱。吳牧師熱心祈禱，刻苦做會友的模樣；大家出力獻，婦人人濟濟獻𪜶的裝飾品做起拜堂的路用。拄拄彼時（1921）日本傳道隊到台灣濟濟所在傳道，拓植佮多辻兩位雙生到屏東做工。全教會大熱，通暝祈禱也是無稀罕，大家愛傳道。有人講伊看見異象，會講未來的代誌；一時教會大混亂。佳哉後來有安靜。會友若無真實的信仰，一時的干單熱，實在是真危險。
這幾若年，一般的會友真愛佈道。1925年，聖潔教會中田監督來台灣傳道。以前也有請植村，山室，賀川佮金森隻的先生來傳道。台灣教會，若聽著講是基督教，無論啥款攏歡迎。這卻是真好，m̄-kú也真袂曉想。這年真耶穌教也傳入台灣；咱教會當局有苦心，總是無偌大影響。

這幾年中宣教師移動的事，摘較要緊的記佇會面：李姑娘（a。）來台南，接盧姑娘做女學的校長。林姑娘（ann a。）去蹛彰化。杜姑娘（Sabine e。）1916年受派來台南教女學佮傳道理。
1921年，沈毅敦先生（。L。Sengleton，B。）；1922年，吳力志姑娘（。，B。a。）；1922年，吳力志姑娘受派到台灣。𪜶兩位攏是有經驗的先生，有學台灣會佮日本會，所以不止𠢕幫贊學校，予中學佮女學的程度較懸。
1926年，連雅麗姑娘（S。）到台南。因位加拿大聯合教會成立的因端，北部的宣教師劉忠堅，馬大衛兩位牧師佮烈姑娘安姑娘攏落來蹛南部做工。吳牧師娘佮吳姑娘1931年也落來台南。吳姑娘是老練的看護婦，𠢕幫贊李醫生。對吳牧師娘落來了，南部的教會聖歌隊大進步。廉德烈牧師佇台灣做工33年久，1928年辭職。伊佇神學校，中學，冊房做工，閣真愛去庄社巡教會。
1930年，嘻牧師（。G。）佮牧師娘到台灣，後來過去蹛永春。到1934年才閣來台南料理神學校。沈毅敦先生請愛做佈道个工，1931年離開中學，1933年話先生（。G。P。）來塌伊的缺。閣米姑娘（Beattie）也是1933年來女學做先生。
沈先生離開中學了後，自在佇六甲做中心，四界傳福音。用幻燈佮活動寫真的方法來報導，不止好機會。劉忠堅牧師落來南部，佇濟濟所在大舉傳道。因為聲量大，有熱情，閣台灣話也真老：所以到逐位聽眾真濟，所講有感動力。1934年，劉牧師的查某囝劉路德姑娘來，蹛佇彰化做佈道个工。

1917年，台灣大會組織主日學部會以來，全台主日學有大進步。（部會長1917—1922年宋忠堅牧師，1923—1928高金聲牧師）。部會成立了，就佇每月的教會報出主日學幫贊教員；也出主日學聲來報消息相激勵。後來有發行教員課本。1924年7月，開第一回主日學教員講習會，150外人對40外間教會來赴。期間10日久；講習的科目—主日學課，佮教授法。大家受刺激，得著真大的利益。

高雄州下的教會，因為這幾年極力鼓舞自治，代先佇1921年用謄寫版印12萬來出高雄基督教報』。目的是愛鼓催逐教會的信徒關心佇教會自治的事，佇屏東開活版所叫做聖世社，1924年1月發刊教會新報。這个工大部分是鄭溪泮牧師擔當，以外也有別人鬥幫贊。這个報繼續發刊幾若年久，有達成所向望的目的。然後聖世社有佮新樓冊房佇1932年兩爿攏將所有的財產獻予南部大會，對按呢就聯合。

1。問候同業
1資運仁兄足下，2久企台輝，3無任渴想，4辰維履祺迪吉，5籌祉延禧，6良如所頌。7刻聞吾兄利用國貨暢銷之時機，8積極進行，又於寧波開設支店，9推廣營業，10足見執事之善於畫，11逈義尋常，12必能勝算預操，13大占利市，14聞訊之下，15傾佩莫名。16弟辛勞如故，17半籌莫展，18乏善可陳。19景仰高才，20益覺慚愧。21尚祈勿吝金玉，22時錫教言，23幸甚幸甚。24專泐奉候，25敬請台安。
1。資運仁德的兄腳下。
2。久久咧欣慕你的德行的光。
3。不止數念若嘴焦。
4。這霎咧想你行踏的福氣平安。
5。拍值的福氣加添好兆頭。
6。實在照親像我的所呵咾。
7。這霎聽著你利用國貨暢銷的時機。
8。積極的進步，閣佇寧波開支店。
9。開闊來經營事業。
10。夠額通見出你的𠢕計劃。
11。大各樣佇平常的人。
12。的確會勝算來代先得著。
13。大大賺錢交易閣利市。
14。聽著這個消息的了後。
15。向落咧欽服到極。
16。我著磨照舊時。
17。一半項的圖謀都袂發展。
18。欠缺好的代誌通排列。
19。大大咧欽仰你大的才調。
20。益發知影我的見笑。
21。要緊望你莫得惜你的批信。
22。逐時賞賜我教示的話。
23。不止歡喜，不止歡喜。
24。專專用這個寫去拜候。
25。恭敬請問你大的平安
2。問候同學
1南北學兄台鑒，2憶自握別，3不覺已歷數旬，4彌切馳思，時縈夢寐。5弟因奉家慈之命，6在近就學，7擬入思明中學校肄業，8不復再來原校矣。9惟弟與足下同學兩年，10堪稱莫逆。11今以中途轉學，12遂致彼此隔離，悵念之至也13况吾兄品學久為弟所欽佩，14平時受益實多15恐新校中，16未必有如此良友，17因是縈懷左右，18益覺無聊。19倘蒙不棄，20時頒教言，21則仍託金蘭之契，22可常承藥石之規，23幸何如之。24肅此奉候，25並請學安。
1。南北學兄大的鑒察
2。會記得對握手離別了後。
3。無拍算幾若十日久。
4。滿滿迫切的數念，逐時纏佇睏夢
5。我因為趁老母的命令。
6。佇附近就學校讀冊
7。拍算欲入思明中學校讀。
8。無閣再來原校啦！
9。獨獨我佮你上學兩年久。
10。會堪得講是好交陪的朋友。
11。今因為半路欲轉校。
12。續致到大家隔離，鬱卒到極啦！
13。何況你品行學問久久予我降服。
14。平常時有受著你大的利益濟濟。
15。驚了新的學校的中間。
16。無的確有親像這號的好朋友。
17。因為按呢纏佇數念的心的雙爿邊。
18。益發知無聊啦！
19。設使得著你的無棄捒。
20。逐時賞賜好教示的話。
21。就猶原倚靠結拜的約。
22。通常常承受你苦勸的法度。
23。歡喜到按怎樣啊！
24。恭敬寫這個共你拜候。
25。續請問你讀冊的平安。
3。問新交友人規家
1善隣先生清覽，2獲悒芝顏，3深聆蘭誨。4客途傾蓋，5頓成莫逆之交，6旅次盡盟，7遂訂金蘭之契。8但恨陽關遽賦，9各自東西，10秋水伊人，11誰能遣此！12第屈指文旌，13定回珂里。14因此謹泐魚書，15特申燕頌。16近維芳祺叶吉，17蘭室迎詳，18望風引領，19彌切葵傾。20弟自抵省垣，公私蝟結，21約於夏盡秋初，22方可旋里，23以圖良晤。24餘惟清照，25臨穎神馳，26並候全家萬福。
善隣先生向落來看。
得著見你芳芳的面貌。
深深聽著你的好教誨。
佇路裡抵著你起車蓋來談論。
連鞭成做知己的交陪。
蹛佇客店一盡的盟約。
續定著結拜做兄弟的訂盟。
總是可惜大家唱陽關離別的歌。
各人相離開佇東西的所在。
所數念的人受長長的水隔咧。
啥物會得通消無這個數念啊！
干焦屈指頭仔咧算你的旅行。
定著轉去到你的本所在。
因為按呢謹慎寫這張批。
刁工來共你歡喜祝福。
近來咧想你好的福氣平安。
貴府咧迎接好兆頭。
看風伸頷頸咧瞭望。
滿滿迫切若葵花的傾向。
我對到省誠，公私的代誌極驟
大約佇夏天尾抑是秋天頭。
才會通轉去本鄉里。
來向望會得著相見面。
其餘望你向落來看。
用筆寫到遮，若神魂走到你的身邊。
順續問你通家萬福氣的平安。
4。問在遠地之友人
1雲樹相思，2彼此同情，3一別光儀，4瞬經數載，5每遇友人旋里，6無不詢問起居。7今諗遼遠仁兄先生經商得意，8財源茂盛，9不識何時捆載綿旋，10重聚家山，11不勝翹企。12弟才疎學淺，13故我依然，14無善告陳。15茲託郵便，聊寄數行，16以佈區區，17敬請旅安，不宣。
遠遠隔離，但是咧相數念。
大家數念的情相同一款。
一下離開你的容貌。
一目ni̍h久經過幾若年。
每擺抵著朋友轉來的時陣。
無毋查問你的徛起。
嬸仔知影遼遠兄經營商業順序。
錢財的源頭茂盛。
毋知你底時決定欲轉來。
閣再榮光咱本所在。
我不止大大躡腳尾咧欣慕。
我才調少，學問淺。
照舊無啥物各樣。
毋啥好的消息通共你講。
今倚靠郵政的利便，淡薄寫這幾逝予你。
來講起我小可的心思。
恭敬請問你出外的平安，講袂了。
5。秋天問候
1黃花繞徑，白露橫江，2蟬噪漢宮，3砧杵和家家之韻。4遙擬故人，5定必舉止亨嘉，6隨時納福，7欣忭奚如，8愧弟碌碌庸才，9半籌莫展，10因人成事，11虛度浮生，12君將何以教我耶！13猶憶囊時聚首，14頻領訓言，15自覺胸無滯物。16從君別後，17茅復塞心，18未稔何日再接光儀，19重聆清誨，20則此身又在玉山上行矣。21肅此奉候，22即請台安，不一。
黃花圍纍滿路，白的露水披滿佇江裡。
蟬仔吼的聲傳到漢宮。
洗衫的摃槌仔應家家的聲音。
遠遠咧拍算故舊交陪的人
定著無論逐項舉動興起好兆頭。
趁彼的時候來接納福氣。
真歡喜到極。
家己見笑我的sio̍h sio̍h無才調。
小可計謀都袂曉得。
著倚靠人幫贊才會通成代誌。
空空過了活咧的時間。
你欲按怎樣來教示我啊！
猶久會記得早時相佮聚集的時。
沓沓受到你的好教示的話。
家己知心肝內無積聚垃儳的物。
對離別你了後。
私慾閣再窒佇心肝。
袂知啥物日會閣接著你好的威儀。
重閣再來聽你的好教誨。
就這個身軀閣得著行佇玉的山頂裡。
恭敬用這個來拜候。
續請問你的身體的平安，無但一項。
6。秋天問候教師
1涼颷薦爽，2序值新秋，3比維秋音先生絳帳高懸，4文祺茂介，5馳想芝顏，6曷勝翹羨。7小生塵容俗狀，不堪告陳。8伏望錫我箴言，9是所感荷。10敬候清安，11即祈澄照不一。
1。涼冷的捲螺風吹予人爽快。
2。次序拄拄是新秋天的時陣。
3。這霎咧想秋音先生紅的帳簾挂懸懸。
4。文雅的福氣茂盛。
5。咧想你芳芳的面貌。
6。無毋躡腳尾咧欣羨。
7。我平平凡凡袂堪得共你講。
8。仆咧向望賞賜我教示的話。
9。這是最第一感謝。
10。恭敬問你好的平安。
11。續望，你向落來看，講袂了。
7。夏天問候
1榴花吐豔，艾葉飄香，2雨漲荷塘，3納涼之處。4遙想足下當此炎天，5諒必招涼銷夏矣。6愧弟碌碌無能，7奔走半生，8自別芝輝，久逾歲月，9致暌雅誨，10茅塞復生，11未稔何時聚首，12重晤故人，13則饑渴之心，庶幾少慰矣。14茲因忙中得閒，15肅泐數言，16稍申忱悃，17並候尊安。
石榴花吐出真媠，艾的葉吹出芳味。
予落到蓮花池的水滇滿滿。
正是秋凊的所在。
遠遠咧想你當這號熱天時。
諒必也的確揣涼的所在來消無夏天的熱。
家己見笑我sio̍h sio̍h無才調。
拍舞半世人。
對離別你的面，久久盤過年月。
致到離開你的好教示。
私慾的遮蔽閣再生起。
袂知啥物時會閣聚集。
閣再見著故舊的朋友。
就枵，嘴焦的心，差不多會通小可安慰。
今因為佇無閒的時得著小可閒。
謹慎寫這幾句。
小可通講出心肝實在的數念。
續請問你尊貴的身體的平安。
8。久別問候
1東西仁兄左右，2久疏通候，3良以俗務絆身，4無可告述。5忝在深知，6必能原諒也。7比維台祉增綏，8潭第納福，9定符私頌。10弟此間僑寄，壹是如恆，11往來擾擾，12知音絕少。13撫今追昔，14素稱莫逆之交，15如足下者，又復望空梁月，16悵隔江雲。17雖懷秋水之伊人，18難得聚首一堂，19惟是千里寸心20尚希好音時惠，21以慰拳拳。22專此奉候，23祇請近安。
東西仁徳的兄親像跟隨佇你的身邊。
久久罕得寫批去問安。
實在因為俗務的纏絆。
無通共你講起我的消息。
咱是屬佇深的交陪。
的確會受著你的原情體諒啦！
這霎咧想你的福氣加添平安。
貴府咧接納福氣。
定著合佇我所祝福。
我遮久出外，攏總照舊。
來來去去真濟的朋友。
欲揣知己的是真少。
照看現今來想咱早前。
實在通講是真𫝛心的交陪。
親像你，閣較咧瞭望若欣慕月。
可惜隔離江佮雲的中間。
雖然咧數念你。
僫得通聚集上一間厝。
總是一千里路的遠，相數念若一寸的心肝。
要緊望你好的消息逐時賞賜我。
來安慰我心肝的數念。
專專用這個共你問安。
續請問你近來的平安。
9。新春問候
1春光一到，惠風佈暖，2柳媚花明，添一庭之春色，3對此良辰，足供玩賞。4比維仁兄新禧雲集，5多福日增，6定必舉止綏和，7起居茂暢。8遙企之下，9欣忭奚如。10愧弟學疎才拙，11乏善可陳。緬想高風，13殊深景仰。14未稔何日再親雅範，15而慰我懷思也。16茲因鴻便，17謹泐寸函，18恭候崇禧，19並請台安不一。
1。春天的光一下到，好的風佈散燒烙。
2。柳樹開媠的花，加添一埕春天的款。
3。對這號好的時日，夠額予人歡喜來𨑨迌。
4。咧想你新年的福氣若雲濟濟聚集。
5。真濟的福氣逐日咧加添。
6。定著的確行踏佇平安和順。
7。徛起動作濟濟的暢快。
8。遠遠咧向望的了後。
9。歡喜到怎樣啊！
10。家己見笑學問少少，才調閣憨緩。
11。欠缺好通排列。
12。遠遠咧想你的體態。
13。閣較深深大大舉頭欣慕。
14。袂知啥物日通閣再親身得著你的教示。
15。來安慰我的數念。
16。今因為鴻鳥的利便。
17。謹慎寫一寸的批。
18。恭敬來拜候你大的福氣的年。
19。續請問你這霎的平安，無煞。
10。失迓問候
1啟我仁兄惠鑒，2闊別音疏，3時縈夢寐，4而一日三秋之感，5究無解於飢渴之忱。6日前台駕光臨，7適弟因事赴廈，8未能把晤，9致失倒屣奉迓，10且不得備聆教言，11深為殘念，12惟冀鑒原。13然當此炎風酷暑，14諒亦有銷夏散懷矣。15弟數日前經巳返里，16後日定當便道趨謁，17以罄積愫。18專此奉布，並頌台安。
1。啟我仁德的兄恩惠的鑒察。
2。久久離別罕得寫批去拜候。
3。逐時纏佇睏夢的數念。
4。閣一日若準三年久的感覺。
5。究竟無煞我的欣慕的心思。
6。幾若日前你坐車臨到。
7。拄拄因為我為著代誌去廈門。
8。袂會通佮你相見面。
9。致到失落穿倒頭鞋的迎接。
10。閣再袂得通聽著你的教示。
11。深深因為按呢咧數念。
12。獨獨向望你向落體諒。
13。總是當這霎燒烙的風大熱。
14。諒必你也敢消無夏天的熱爽快啦！
15。我幾若日前已經轉來。
16。後日定著若順路欲走去拜候。
17。來講起所積聚的心思。
18。專專用這個排列共你通知。
19。續祝福你大的平安。
11。答秋天問候
1小池暑退，高樹涼歸，2楓葉荻花，3繪出滿江秋色，4當茲景物蕭條，5益覺衷懷惆悵，6忽頒華翰，7足見高情惓惓，8溢於毫端，9展誦之餘，10實深感慰。11但屈指可預期後會，12而離懷究難釋斯時也。13謹此奉復，14茲希鑒原，15並候台安，不另。
1。細細的池減熱，懸懸的樹轉做秋凊。
2。楓樹的葉，蘆荻的花。
3。畫出滿江秋天的景緻。
4。當這號好光景佮物肅靜。
5。益發知影心內囥憂愁。
6。忽然接著你的批。
7。夠額通見出你的情的迫切。
8。連一屑仔的因端都充滿。
9。展開讀的了後。
10。實在深深感激安慰。
11。總是屈指頭仔通預算後期的聚會。
12。m̄-kú離開的心肝究竟僫得放捒佇這時。
13。謹慎用這個來回覆。
14。向望你體貼。
15。續拜候你的平安，無煞。
12。答春天問候
1紅花鬬艷，黃鳥鳴歡，2欣當淑景迎祥，3可知人生行樂，4端在即時也。5無如爾我知心，6睽違兩地，7致使暮雲春樹，8無限懷思，9茲蒙華翰先頒，10益增感慕，11捧讀之下，12足見大哥殷殷雅誼，13情見乎詞，14千里寸心，15於茲可證矣。16肅此佈復，17即請台安。
1。紅的花開真媠，黃鶯鳥啼咧歡喜。
2。欣慕當這號春天的景緻，迎接好兆頭。
3。通知人一世人第一歡喜的。
4。正正佇這時陣啦！
5。但是你我大家知己的心肝。
6。遠遠離開各一人一所在。
7。致到予欲暗的雲，春天的樹的隔離。
8。無限的數念。
9。今得著你媠的批先寄來。
10。益發加添感傷的欣慕。
11。展開咧讀的了後。
12。夠額顯出你好殷勤的情義。
13。情意見出佇所講的話。
14。離開雖然成千里，思想若準一寸遠。
15。對按呢通干證啦！
16。恭敬用這個排列回覆。
17。續請問你身體的平安。
13。答夏天問候
1赤日行天，黃雲匝地，2對此炎蒸初迫，3正當酷熱難勝。4乃承高誼，先賜瑤函，5實增感愧。6但弟以樗櫟散材，7不堪匠用，8比之仁兄英才偉器，9足備國家棟梁之選者，10奚啻天淵。11語云，能人多勞，12斯言真勘移贈。13茲惟願聚首非遙，14談心有日，15則與君一夕清話，16勝讀十年奇書也。17專此敬復，18不盡神馳，19即請台安。
1。炎日滿天，黃色的雲遍滿地面。
2。對這號炎炎的蒸氣今才迫人。
3。正正抵著大熱僫得抵擋。
4。但是得著你大的情義，代先賞賜媠的批。
5。實在加添見笑的感念。
6。總是我是若臭柴散散的材料。
7。袂堪得受師傅的路用。
8。袂比得你的好才調大的器具。
9。夠額通做國家棟樑的所揀選的。
10。減干單親像天佮深淵的各樣若定。
11。俗語講，會的人較濟勞煩。
12。這句話真正會堪得徙來送你。
13。今向望相見面無遠啦！
14。欲談論話的心思有時日啦！
15。若佮你一步來講話。
16。較贏讀十年的奇巧冊。
17。專專用這個恭敬回覆。
18。袂通盡心肝所想的講到了。
19。續請問你的身體的平安。
14。答冬天問候
1鐘鳴古寺，2烏叫寒天，3當茲霜凝雪積之時，4正值蓬斷草枯之候，5令人撫時觸景，6無不思慕在春風中也。7適接瑤函，8遂覺陽春滿堂。9乃知火滿爐，酒盈罇，10不及故人一札，11足慰相思。12捧誦之餘，曷勝欣幸，13未稔何日再齊聚首，14暢敘幽情，15銷此無窮離恨也。16特此奉覆，17肅請台安。
1。聽見鐘霆的聲佇古舊的寺廟。
2。烏鴉咧吼就知是寒天時。
3。當這號霜凝，雪積聚的時陣。
4。正正是拄拄蓬草斷草根的時候。
5。予人照這-的時來觸景。
6。無毋數念佇春天風的中間。
7。拄拄接著你媠的批。
8。續知影正月的氣滿廳堂。
9。也知火滿火爐，酒滿酒甕。
10。毋值著故舊的朋友一張批。
11。夠額通安慰數念。
12。提咧讀的了後，不止歡喜。
13。袂知啥物日會得通閣聚集上一位。
14。來暢快相離開的情義。
15。消這號無窮盡相離開的鬱卒啊！
16。刁持用這個共你回覆。
17。恭敬請問你身體的平安。
15。冬天問候
1朔風撲面，冷氣侵膚，2天降嚴霜，3地凝積雪。4遙想同志足下，5福人多祇，6正當圍爐煑茗，放懷暢敘時也。7未稔適興銷寒之際，8亦曾念及燕侶鶯儔否？9敬託管城，肅修問候，10諸希垂鑒，11不盡欲言，即請台安不一。
1。北風吹面，冷氣深入皮膚。
2。天頂落極寒的霜。
3。地面積聚濟濟雪。
4。遠遠咧想同志足下。
5。福氣的人濟濟好兆頭。
6。正正當咧圍爐，泡好茶，放煞數念的時。
7。袂知拄拄咧歡喜消無寒的時陣。
8。也捌念著你故舊交陪的同伴無？
9。恭敬託這枝筆，謹慎寫來問安。
10。才向望你向頭來看。
11。袂通寫盡所愛講的，續問你的平安無煞。

1。贈物祝痊癒
1盛紀辱臨，2得悉清快仁兄先生清恙全釋，3昕夕亨嘉，為慰。4茲具人參一匣，燕窩兩函，5即交台使遞呈。6伏望哂存，7物嫌輶褻。8順候安祉。9餘惟珍攝。
1。你的差用的人來我的所在。
2。才知清快仁兄先生，病已經攏好啦！
3。早暗攏平安好勢，不止安慰。
4。今備辦人參一盒，燕窩兩只。
5。續交代你的差用人送去予你。
6。向望你歡喜收起來。
7。莫得嫌小可來棄捒。
8。續問你早暗的平安。
9。其餘向望你要緊𠢕照顧。
2。贈故鄉之土產
1珍雅仁兄如握，2昨從敝郡帶來土儀，黃橘數十斤，3雞絨麵十餘包。4橘因天熱，大半腐壞，5尚有數個可食者，6麵則甚新鮮，7臨食時用開水冲之，8其味甚美，9旅行攜帶尤便。10用特專呈，11敬請笑納，12物微非敢言敬，13聊以將意而已。14特此布達，15並請刻安。
1。珍雅仁德的兄親像相頓手。
2。昨日對阮郡提來的土產，黃橘幾十斤。
3。雞絨麵十外包。
4。橘仔因為天氣熱，大半臭去。
5。但是要有幾粒仔會食得的。
6。麵是不止新閣鮮的。
7。當欲食的時陣用滾水泡落去。
8。彼-的氣味不止好。
9。旅行的時帶咧用閣較利便。
10。刁持用隻的致意送予你。
11。恭敬請你笑笑收起來。
12。物是小可毋敢講起做敬意。
13。略略仔來用做意思若定。
14。刁工用這個共你通知。
15。續請問你這霎的平安。
3。贈送白鹿酒
1解甲歸來，2別無長物，3惟有白鹿酒者，4風味頗佳，5奉上壹打，6伏希哂納。7握管匆匆，8餘俟免述。9專此便請文安。
1。對辭職軍界轉來。
2。無啥物別款好的物件。
3。干單有寡白鹿酒。
4。滋味不止好食。
5。恭敬送你一打。
6。向腰向望你笑笑收起來。
7。攑筆生狂狂來寫淡薄。
8。其餘聽候當面才共你講明。
9。專專用這個續請問你的平安。
4。贈送螃蟹
1昨日舍親送來螃蟹兩簍，2其味甚佳，3因思足下最喜此物，4弟不敢獨享，5乃分其半，敬以持贈故人，6聊佐菊醑，7望祈笑納，8順請文安。
1。昨日我的親人送我毛蟹兩籠。
2。彼-的氣味不止好食。
3。因為想著你不止愛這號物。
4。我毋敢家己食。
5。就分一半敬意提去送你。
6。略略仔做你的酒配的路用。
7。向望你歡喜收起來。
8。順續請問你文雅的平安。
5。贈送書籍
1樂新同學左右，2判袂以來，離索增感，3未稔董帷下讀，4甘苦如何？5仰瞻懷人，6悵思糜已。7弟良憶曩日共勉硯席，8與足下酌古斟今，9賞奇析疑，10時資教益。11今茲杜門獨處，12既乏涉獵，13自慚孤陋寡聞，14惆悵益甚，15日前閱報紙廣告，16新出社會主義書籍數種，17殊為從前所罕見。18今已辦到，19已足下耽嗜相同，20特擇其尤詳論者兩冊，21奉贈台端，藉供瀏覽，22至祈哂存為荷。23專此順頌近祺。
1。樂新同窗若準佇你的雙爿邊。
2。對離別了後，離開的情益發感激。
3。袂知你放落帳籬咧勉強冊。
4。甘心刻苦讀冊到怎樣！
5。舉頭看咧數念你。
6。鬱卒的數念無煞。
7。我大大會記得早日相佮坐上桌。
8。佮你斟酌古早佮現今的事。
9。觀看奇異佮開拆憢疑的所在。
10。彼時倚靠你來教示我的利益。
11。今這霎杜絕無出門家己蹛咧。
12。既然欠缺稽考的研究。
13。家己知孤單閣憨緩，少少聽著。
14。鬱卒益發傷重。
15。幾若日前看著報紙咧廣告。
16。新出社會主義的冊幾若款。
17。實在是對早前所罕得看著的。
18。今已經有辦來了啦！
19。因為知你的愛讀冊相同慣習。
20。刁工揀彼號較詳細論的兩本。
21。寄去送你，通予你詳細看。
22。到位望你笑笑收起來。
23。專專用這個續祝福近來的福氣
6。贈送土儀
1天送仁兄如面，2別後縈思，無時或釋，3迅速光陰，忽經兩月，4翹想芳祉納福，5蘭室增祥，6為頌。7茲因郵政之便，8是以上達思忱也。9今附呈土儀，10用佐荒函。11伏望笑納，12順候安好。
1。天送仁德的兄若準相見面。
2。離別了後纏佇數念，無一時會煞得。
3。光陰真趕緊忽然間經過兩月日。
4。躡腳尾咧想你好的福氣咧接納。
5。你的家庭加添好兆頭。
6。不止共你祝福。
7。今因為郵政的利便。
8。所以寫這幾句通知我數念的心思。
9。今續寄送你一屑仔土產。
10。用來幫贊我毋成物的批。
11。向腰向望你歡喜收起來。
12。續問你近來的平安。
7。贈送運動會入場劵
1學關先生閣下，2久違台教，3時切神馳。4近維履祺佳吉，5為頌為慰。6茲啓者，7敝校成立，業已數年，8實不敢言內容完全成效可觀。9惟幸開設以來，10徐徐進行，11學生尚稱發達。12茲訂本月十四日，自午前八時起，於本校校庭開大運動會。13務祈先生與貴家族一同，14屆日光臨。15茲附呈特待劵一枚，藉以岸內，16莞納為荷。17專此敬請大安。
1。學關先生閣下。
2。久久離開你大大的教示。
3。逐時迫切神魂走去你的身邊。
4。近來咧想你行踏福氣好兆頭。
5。共你祝福共你安慰。
6。今開嘴所欲講的。
7。阮學校設立已經幾若年。
8。實在毋敢講內容完全好看。
9。總是佳哉對開設了後。
10。勻勻仔咧進步。
11。學生猶久通講是發達。
12。今定著治本月十四日，對頂晡八點起欲治本校的校埕開大運動會。
13。專務望你佮貴家內攏總。
14。到彼日榮光臨到。
15。這霎續寄去特別款待的入場卷一張，倚靠這個來案內。
16。向望你歡喜收起來。
17。專專用這個敬意請問你大的平安。

1。招聘牧師演說
1梅甘霧牧師垂鑒，2謹啟者敝會阿緱教會，3荷蒙上主眷顧，新建築工事，4不日告成，5准於來月三日欲舉行落成式。6是夜七時半要開播道演說會。7素知先生善於演說，8妙語環生，9地方男婦老幼，近來頗覺精神的之米糧，10屆期定有三五成羣，11來赴此會。12恭請駕臨，13發揮言論，14為教會一增光彩，15以留後日紀念，16亦可成播道之效果。17伏祈先生許尤是幸，18並祈賜復，19順請講安。
1。梅甘霧牧師向落來看。
2。謹慎所欲講的，阮敝會阿猴教會。
3。得著上帝的看顧，新起的工事。
4。閣無幾日就會完工。
5。準備佇後月初三日欲舉行落成式。
6。彼暝昏七點半欲續開佈道演說會。
7。平素知影先生真𠢕演說。
8。奇妙的話不止貫串。
9。地方男婦，老幼近來不止知精神的的米糧。
10。到時期定著有三個五個相𤆬規群。
11。來赴這個演說會。
12。恭敬請你撥駕來咧。
13。通講起你的理論。
14。予教會一擺加添光彩。
15。來留咧後日通做紀念。
16。也通成佈道的好結果。
17。頕頭向望你鬱卒是所向望。
18。續向望你賞賜回覆。
19。順續請問你講演的平安。
2。招聘野球團渡臺
1慶應大學部野球團諸位清鑒，2敬啟者，邇來節屆初春，3氣候溫和，運動最宜，4故我台灣體育會，擬定來春欲開催野球試合大會。5前明治，法政諸大學曾渡臺，與敝地各野球團試合，6尚未見貴團前來遠征，7夙聞貴團係全國之巨星，8必有垂範以喚起我島之球界，9並大刺戟各校生徒。10夫此大會係體育發達起見，11敢望諸位出馬加勢，12使我會得一時之盛，13是所切望也。14惟望回音示知，15專此佈達，16並候學安。
1。慶應大學部野球團諸位好的鑒察。
2。恭敬所欲講的，近來節氣到春天。
3。氣候較燒烙，運動第一合宜。
4。所以阮台灣體育會，拍算訂著佇明年的春天愛欲開野球試合大會。
5。前明治，法政隻的大學捌過來台灣佮阮遮各野球團試合。
6。猶未捌看恁貴團來遠征。
7。早早聽著恁貴團是通國的第一出外。
8。的確有好的模樣通叫醒阮本島的球界。
9。也通大刺激各學校的學生。
10。論到這個大會是體育發達的起見。
11。敢望恁大家出馬加添勢力。
12。予阮這個會得著一時的鬧熱。
13。是所迫切向望的啦！
14。獨獨望恁回覆消息指示阮知。
15。專專用這個排列通知。
16。順續問恁讀冊的平安。
3。招聘家庭教師
1遠違道範，2彈指經年，3祇以簿書鞅掌，4俗務紛投，5未遑一致魚緘。6然光風霽月，7無時不在懷抱間也。8素稔先生品誼文章，9夙推雙絕。10弟特虛明歲西席，11敬求文駕主持，12雖小兒等質本駑駘，13不足以當孺子之敎。14懇乞俯念愚誠，15幸勿推却。16數行勸駕，17並詢邇綏，18竚候寵臨，19謹先擁篲。
1。遠遠離開你的好教示。
2。屈指頭仔算已經經過一年
3。干焦因為賬目的無閒。
4。俗情事務的混雜。
5。袂閒通一擺批予你。
6。總是你光艷的體態若月的清漂。
7。無一時陣無毋佇心肝咧數念啦！
8。平素知你品行佮文學。
9。早早就知攏總真好，無咧的。
10。我因為明年欠ㄧ位先生。
11。恭敬求你文雅的車到位來主持。
12。雖然我的囝性質本然憨緩。
13。袂通夠額來受你的好教示。
14。懇求你向落來帶念我的致意。
15。向望你莫得推辭。
16。寫這幾字來請你坐車出發。
17。續問你近來的平安。
18。徛咧聽候你大的臨到。
19。謹慎代先攑掃帚咧摒掃來聽候。
4。招聘理化教員
1新科先生惠鑒，2久隔音問，3時深鬱結。4比維履祺集吉，5著述日隆，6至為企頌。7茲啟者，8敝校現為完全課程計，9凡理化需用之各種器具，10業已擇要購置，11以備實地練習。12惟求專門教授，13一時頗為難得。14因念先生遊學外國，15精研理化，16深諳斯學之三昧者，17如蒙不棄，18受持該科，19幸何如之。20忝在素交，21故趕冒瀆，22是否，務祈賜我福音，23為禱。24專此奉布，25並候台安。
1。新科先生恩惠的鑒察。
2。久久隔離無寫批去拜候。
3。逐時深深鬱卒咧數念。
4。這霎咧想你行踏平安，聚集好兆頭。
5。著冊佮傳述日日若充盛。
6。到極為著按呢共你歡喜祝福。
7。今開嘴所欲講起的。
8。阮學校現時為著欲做完全課程的計策。
9。見若屬治理化學所欠用逐款的器具。
10。已經有揀要緊的買起來囥。
11。通備辦實地練習的路用。
12。總是欲揣專門的教授。
13。ㄧ時陣不止僫得得著。
14。因為咧想你遊學外國。
15。專專研究理化學。
16。深深熟捌這科目的內容的。
17。設使得著你無棄嫌。
18。來受持教這科的課程。
19。不止歡喜到極。
20。咱大家是平素至好的交陪。
21。所以才敢隨便來勞煩你。
22。欲抑是毋，要緊求你賞賜我的消息。
23。是第一所咧向望的。
24。專專用這個講予你聽。
25。續請問你大的平安。
5。招聘為牧師
1守羊先生足下，敬啟者，2敝會蒙主恩眷顧，3信徒大有日增月盛之勢，4共擬當敦請牧師一人，5範圍我眾，6無愧為上帝選民。7輾轉思惟，8僉謂先生才德兼優，9以膺斯任為最宜。10是以同心具函寅請。11伏望先生不以我遐棄，12俯如所請，13敬受厥職，14以牧主之聖會，15俾吾眾信日以增，16德日以進。17致吾主耶穌基督之教會，18大大光榮，19曷勝欣幸之至。20肅此並請道安。
1。守羊先生腳下，恭敬所欲講的。
2。阮的教會得著上主的恩典看顧。
3。信徒大大有日日加添，月月充盛的款。
4。大家拍算著致意請牧師ㄧ人。
5。來看顧阮眾會友。
6。才無見笑做上帝揀選的百姓。
7。想來想去致意佇這層事。
8。眾人講先生才調德行攏總好。
9。來擔當這個職任是第一合宜。
10。所以同心備辦批恭敬來請你。
11。向望你無掠阮來遠遠棄捒。
12。允准照阮所請的。
13。歡喜來受這個職任。
14。通照顧主的聖會。
15。予阮眾人信德日日加添。
16。德行日日進步。
17。致到咱的主耶穌基督的教會。
18。大大有得著榮光。
19。不止歡喜到極。
20。恭敬用這個續請問你道德的平安。
6。延請醫師
1國手先生大鑒，2許久未晤清輝，3惟履祺佳勝為頌。4茲啟者，5家兄於日前感冒風邪，6就近延醫診治，7服藥數劑，8不但毫無見效，9而症狀反覺纏綿。10當時因尊處相距較遠，11恐煩玉趾。12今家兄病已如斯，13一誤不容再誤。14務乞台駕惠臨寒舍，15按症發藥，16俾呻吟者早起沈痾，17則再造隆情，18無任感佩矣。19專此奉懇，20敬請道安。
1。國手先生大的鑒察。
2。偌久無看著你好的面貌。
3。獨獨咧祝福你行踏平安。
4。今開嘴所欲講起的。
5。我的阿兄弟幾若日前有寒著。
6。就近請醫生來打霎。
7。食藥幾若帖。
8。毋但若無小可見出功效。
9。閣症頭反轉知有較沉重。
10。當彼時因為你的所在相離太遠。
11。驚了勞煩著你撥駕來。
12。這霎我的阿兄病已經親像按呢。
13。ㄧ擺錯誤毋通閣再錯誤。
14。要緊望你坐車恩惠臨到阮兜。
15。照伊的症頭發藥予伊。
16。予咧哼哼呻的病人早早好起來。
17。就受著你閣再造就大的恩情。
18。不止感謝記得佇心內啦！
19。專專用這個共你懇求。
20。敬意請問你道德的平安。
7。雇傭店員
1久慕鴻才，2良殷企念，3比維起居暢適，4允洽私頌。5敝處司賬一人，因事分手。7適蒙報知近來函，8以兄台品學雙優，9謹厚可靠。10刻下尚未就事，11倘蒙不棄，12允為帮忙，13即祈枉駕惠臨，14商一切，15是否，願先行賜覆，16為禱。17專此佈臆，18祇請近安
1。久久咧欣慕你大的才調。
2。不止殷勤咧數念。
3。這霎咧想你起來歇睏平安。
4。穩當拄拄合佇我所祝福。
5。阮遮管賬的ㄧ人。
6。因為代誌無蹛遮轉去。
7。這霎得著報知君寫批來。
8。講起你品行學問攏優等。
9。謹慎忠厚會靠得。
10。這霎若猶未去做事業。
11。設使得著你的無棄嫌。
12。允准欲來幫贊我的無閒。
13。才望你屈駕來我兜。
14。通當面參詳攏總的事。
15。欲抑是毋，願你先寫批來回覆。
16。不止大大所向望的。
17。專專用這個排列予你知。
18。續請問你近來的平安。
8。代延請醫師
1甦生先生尊前，2夙欽道範，3心折殊深，4祇以衣帶盈盈，5尚稽接教。6伏維先生青囊妙術，7名重江南，8杏林仙澤，9不僅論遍枌楡已也；羨羨。10敝友偶發君近遘河魚之疾，11委頓床笫，12倍極狼狽。13故特走价，過迓高軒，14務煩撥冗賁臨，15俾呻吟者，16得起沈痾，17則佩德靡涯矣。18伏候台光，19容圖謝不既。
1。甦生先生尊貴的面前。
2。早早咧欣慕你醫術的法度。
3。心肝佩服不止深。
4。干焦因為河長長水淀淀。
5。猶久會通接著你的教示。
6。向頭殼咧想先生你青布的袋仔，神妙的醫術。
7。名聲尊重到江南的所在。
8。杏林仙的恩德。
9。毋但若潤澤遍鄉里若定；不止欣慕。
10。病友偶發君近日抵著腹瀉的症。
11。厭僐袂會起床。
12。到極加倍的狼狽。
13。所以刁工差人來請你，聽候你的轎到。
14。專務求你撥工，大的臨到。
15。予咧艱苦的病人。
16。得著醫好起沉重的病。
17。就受著你的德行無煞啦！
18。向頭咧聽候你的光儀臨到。
19。容允當面來說謝無煞。

1。招請小飲
1前日錦施辱臨，2諸多簡慢，3祗以貴務繁冗，4未敢強挽台駕。5今特薄具杯酒，6聊盡地主之誼。7懇賜光輝蓬蓽，8弟謹擁篲以俟，9並候文安。
1。前日你來我的所在。
2。有濟濟簡省貧惰佇咧。
3。干焦因為你的代誌真濟。
4。毋敢勉強共你留咧。
5。今刁工備辦薄薄ㄧ杯的酒。
6。略略仔來盡主人的情義。
7。懇求你賞賜榮光臨到我兜，予我也受榮光。
8。我謹慎攑掃帚掃便咧聽候。
9。續請問你文雅的平安。
2。招友觀菊
1歸隱以來，2半耕半讀，3頗得逸民真趣，4近日籬菊盛開，5孤芳自賞，6愈覺幽情宜人。7但知音如足下，8倘若惠然肯來，9即晚節黃花，10亦應歡迎，11泐此謹邀，12順候日安。
1。對辭官隱居了後。
2。ㄧ半做事，ㄧ半讀冊。
3。不止有閃避百姓的真趣味。
4。近日花籬仔內的菊花大開。
5。孤單ㄧ人咧賞這號芳芳的花。
6。益發知影不止合人的清爽。
7。總是知己的人親像你對我按呢。
8。設使若歡喜來。
9。就隻的晚氣的黃菊花。
10。也應該歡喜來迎接。
11。寫這個謹慎共你招請。
12。順續問你逐日的平安。
3。招友觀慈善市
1濟民仁兄台鑒，2不親英采，3已三星期。4近想興居佳吉，5潭第增綏，6為頌且慰。7弟杜門謝客，8孤燈獨對，9寂寞之懷，10莫可言喻。11茲聞台南基督教青年會，12於本月十八日，自午前八時起，13欲開催慈善市。14據云，所賣者，手工藝品，日用品，化粧品，雜貨，刺繡類等，15各各分類，陳列延長數室，16任人縱覽。17其他有餘興，飲食店種種，18頗為熱鬧。19而盡瘁於事務者，20皆當市紳士淑女，21其目的要將全部之收入，22為救濟不幸之人民，23賑恤鰥寡孤獨，24泃此種博愛慈善之事業，25堪稱美德之義舉也。26弟擬欲前往購買多少，27藉表同情。28君素喜於慈善，29此際可表赤誠，30以贊其目的。31祈即於其朝十句鐘過我，32以便攜手同行。33屆時竚候足音，幸勿見却為禱。34耑此奉聞，並候道安。
1。濟民仁德的兄大的鑒察。
2。無看著你好的風采。
3。已經過三禮拜啦！
4。近來咧想你起來歇睏攏平安。
5。潭府加添福氣的兆頭。
6。共你祝福閣安慰我的數念。
7。我蹛佇厝裡家己ㄧ人無人客。
8。孤單ㄧ支燈火咧看冊。
9。冷冷靜靜無聊的時數念。
10。無啥物通譬喻來講起。
11。今聽著台南基督教青年會。
12。治本月十八日對頂晡8點起。
13。愛欲開催慈善市。
14。聽見講，所賣的是手工藝品，日用品，化妝品，雜貨，刺繡類隻的。
15。逐款分類排列接續幾若間厝。
16。出在人隨意去看。
17。其餘餘興，飲食店一款ㄧ款。
18。不止鬧熱啦！
19。總是著磨佇這號工程的。
20。攏是市內的紳士，淑女。
21。彼-的目的欲將全部的收入。
22。來救濟歹造化的百姓。
23。賑濟無某的老查甫人，守寡人無父母的囡仔，無依倚的人。
24。實在這款遍遍疼人的事業。
25。會堪得講是好德行的義舉啦！
26。我拍算也愛去買淡薄。
27。小可來表明同情。
28。你平素歡喜佇慈善的事。
29。這幫通表明你疼人的心。
30。來贊成因達彼个目的。
31。求你佇彼ㄧ早起10點過來我兜。
32。通佮我相牽手來去。
33。到時咧聽候你，向望無棄卻。
34。專專用這個共你講，續請安
4。招友談話
1連日不奉蘭言，2令人茅塞，3思覩眉宇，4如饑如渴。5倘蒙辱臨寒舍，6作半日清談，7不勝幸甚。8弟敬烹茗以俟，9不致聽空谷之足音也。10專此上達，11即候刻佳。
1。相連續幾若日無受著你的談話。
2。予我的愚蠢窒佇胸前袂通透。
3。想欲見你的面。
4。若枵佮嘴焦的迫切。
5。設使會得著你來我毋成物的厝。
6。來做半日的談論。
7。不止歡喜到極。
8。我恭敬泡茶咧聽候。
9。袂致到我家己蹛佇這山內咧聽你的腳步聲。
10。專專用這個共你通知。
11。續請問你這霎的平安。
5。招友圍棋
1久無圍棋，2輒覺技癢。3邇來日常如歲，4簷雨如繩，5抱膝齋頭，6學老僧之入定，7絕無聊賴，8悶如何也。9仁兄素與僕同癖，10倘的閒暇，11尚祈屈移玉趾，12降臨寒舍，共賞圍碁之樂，13遣此愁懷。14專此佈意，15即請近安。
1。久久無行棋。
2。常常顯出愛圍棋的念頭。
3。近來ㄧ日長長僫過若準ㄧ年久。
4。簾簷的雨留落若準索仔相牽連。
5。攬腳頭趺來坐佇讀冊房的頭前。
6。若學老和尚咧坐禪。
7。攏總無啥物事通做工藝。
8。鬱卒袂爽快到極。
9。你平素佮我上癖片。
10。設使若有閒的時間。
11。要緊求你撥腳來我的所在。
12。相佮𨑨迌行棋的快樂。
13。來除去這個鬱卒的念頭。
14。專專用這個排列我的意見。
15。續請問你近來的平安。
6。招散步
1桃紅柳綠，2日麗風和，3閉門兀坐，4負此春光矣。5故特遣价相邀，6共覽踏青之勝，7諒故人亦有同情也。8如蒙不棄，9卽請惠臨，是盼。
1。桃花紅，楊柳綠色。
2。日光焰，風氣燒烙。
3。關門來家己恬恬坐。
4。辜負這霎春天的好景緻。
5。所以刁工差人來共你相招。
6。相佮來去看踏青節的好景緻。
7。諒必故舊的朋友應該也有同情。
8。設使得著你無棄嫌我。
9。才請你來我兜，是所歡喜的。
7。招賞月
1九樓仁兄如握，2多日未晤裕輝，3想起居迪吉，4為頌為慰。5弟日來兀坐終日，6無可排遣，7加以薫風撲面，8炎威逼人，9久思尋銷夏之灣，10遣此積悶。11茲因中秋在邇，12望月一到，13定當皓月麗天，14澄如玉宇。15且清水寺花卉盛開，16叢樹蔭密，17我輩大可起舞清影，18以破鬱鬱之懷。19想吾兄素喜清遊，20必當深表同情也。21惟祈足下中秋夜早臨敝舍，22同往該寺，23以待嫦娥，24勿令嫦娥待我等他。25手此敬請日安。
1。九樓仁德的兄若準相牽手。
2。濟濟日無見著你的面貌。
3。咧想你徛起平安好兆頭。
4。共你祝福共你安慰。
5。我這幾日仔家己一個坐透日。
6。無啥物通排解消無憂愁。
7。閣再因為燒烙的風吹著面。
8。熱氣的催逼人。
9。久久咧揣消無熱的避暑地。
10。通消散這號積咧的憂愁。
11。今因為中秋暝欲到啦！
12。十五暝的月光一下到。
13。定著媠的月光照滿天。
14。清清釆釆若媠的面貌。
15。閣再清水寺花木開真濟。
16。樹木茂茂蔭向密密。
17。咱才的通起來跳舞佇這號媠的影。
18。通破無咱心內鬱卒的數念。
19。咧想你平素愛相佮來𨑨迌。
20。的確會深深來表出同情啦！
21。獨獨向望你佇中秋暝早早來阮兜。
22。通相佮去彼間寺院。
23。來聽候嫦娥的光。
24。莫得予嫦娥來聽候咱啦。
25。親手寫這個敬意請問你日的平安。
8。招待納涼
1日前途遇足下，2匆匆未及敘談，3日來天氣酷暑，4雖扇不停揮，5猶汗如雨淋，6實無處可以逭暑。7竊思台南公園中，8樹木陰翳，9亭臺崇廠。10特期吾兄於午後四時在彼啜茗，11略領清涼况味，12以傾積愫，13敬候賁臨，14此請刻佳。
1。幾日前佇路裡遇著你。
2。生狂狂無通佮你談論。
3。這幾日天氣大熱
4。雖然葵扇拽無停。
5。猶原流汗若流雨直直滴。
6。實在無當去來閃避熱。
7。暗靜咧想台南公園的中間。
8。樹木真茂閣蔭影。
9。涼亭懸攑閣寬曠。
10。刁工向望你下晡四點鐘佇遐食茶。
11。略略仔來納涼閣看景緻的趣味。
12。續來談論前所愛講的心思。
13。恭敬咧聽候你的榮光臨到。
14。用這個續請問你這霎的平安。
9。請赴婚宴
1宴臣先生文席，2憶自拜別，3不奉芝宇，倏逾兩月，4翹想文祺，5自多佳吉，6茲於十二月二十四日，為長男授室，7薄治杯酒，8務祈台駕昨日賁臨，9以光蓬篳，10謹此肅候鈞安。11伏維崇鑒，不宣。
1。宴臣先生文雅的桌的雙爿邊。
2。會記對拜別了後。
3。無看著你的面貌忽然過兩日。
4。躡腳尾咧數念你文雅的平安。
5。自然濟濟好兆頭。
6。今佇12月24日因為我的大囝欲娶某。
7。備辦薄薄幾杯的酒。
8。專務望你坐車較早臨到。
9。來榮光我的草厝。
10。謹慎用這個來問你大的平安。
11。向頭殼向望你大的鑒察，講袂了。
10。邀友看燒香節
1別來三月，想念甚般，2比維吳府清安仁兄近祇綏和，3諸般順遂，為祝。4茲啟者，城中俗例，5以二月十六日為燒香節，6善男信女，魚貫而來，7頂禮焚香，佛聲不絕。8雖非大觀，9亦頗熱鬧，10吾兄得暇，望來舍同往，11藉可盤桓數日，12幸勿見却。13竚候玉音，14專此佈請行安不一。
1。離別以來三月日，不止殷勤咧數念。
2。咧想吳府清安仁德的兄近來福氣平安。
3。逐項事攏趁意見，按呢共你招呼。
4。今所欲講的，城內照風俗的例。
5。佇2月16日做燒香節。
6。拜佛的查甫，查某接續咧來。
7。和尚照拜佛的禮來燒香，念經無煞。
8。雖然毋是偌大好看。
9。也是不止鬧熱。
10。向望你若有閒來我的厝相佮來去。
11。續通四界行遊幾日仔咧！
12。望你莫得棄卻。
13。咧聽候你回批。
14。專專用這個請問你起身的平安，無盡。
11。邀友同往赴宴
1久客言旋，2歸心如箭，3前經尊府，4本擬欲詣府拜謁，5緣時將薄暮6又以驟雨淋漓，7而雨具未備，致阻趨候，8抱歉良殷。9敝友鴻儀久欽英才，10時為渴想。11現使人持函到舍，12屬弟轉邀。13務望翌午玉趾過弟處，14偕往赴筵，15掃徑恭候。16幸勿相拒，17是所切禱，18順候晚佳。
久久出外，沓沓講欲轉來。
愛倒來的心肝，若箭的緊。
前日經過你的貴府。
本然拍算欲去你的府上拜見。
因為彼時日咧欲暗啦
閣因為生狂雨落到脆脆倒。
閣雨傘也無備辦，致到阻擋袂得去拜候。
心肝袂安穩，不止咧數念。
我的朋友鴻儀君久久咧欽仰你的好才調。
時時咧數念若準嘴焦。
現時差人提批來我兜。
吩咐我來共你招請。
要緊望你明仔下晝過來我的所在。
相佮來去赴筵席。
掃巷路恭敬咧聽候你。
向望你莫得相棄嫌。
是所迫切向望的。
順續共你問暗時的請安。
12。延請聽演說
1二妹同懷粧次，2前月連袂來南，3因急事速回安平，4未獲觀覽各處之盛，5諒吾妹胸次，終覺不舒暢也。6頃聞賀川豐彥氏，7擬定本月十二日，要在台南基督教會堂開演。8此位先生係日本有名之傳道師，9屆期當有神靈界之談論，10喚起精神之覺醒。11故特邀約吾昧於日內，12乘輕便車來南，13參聽講演。14不勝竚盼之至。15專此卽候日祉。
1。第二小妹同胞梳妝台的左右。
2。前月大家相佮來台南。
3。因為要緊事才連鞭倒去安平。
4。袂得著觀看逐所在的敬訪。
5。諒必的小妹心內敢無爽快啦！
6。這霎聽著賀川豐彥氏。
7。拍算定著治本月12日，欲佇台南基督教會堂開演說。
8。這位先生是日本出名的傳道師。
9。到時定著有神靈界的談論。
10。換起精神的覺醒。
11。所以刁工招約我的小妹佇期日內。
12。坐輕便車來台南。
13。參加來聽伊的講論。
14。不止歡喜咧聽候你來。
15。專專用這張批來問你逐日的平安。
13。開慰勞會招待
1勞煩老兄尊察，2正切馳思，3忽承枉顧，4清談片時，5樂何可言。6惟吾兄數月間，7為國際規約赴聯盟總會，8諸凡折衝適宜，9令人感歎不旣。10者番錦旋，車馬勞勞，11想甚困憊。12茲擬於明晚六時在平和樓，13薄備杯酒，14以浣塵襟。15屆時請旣光臨，16專此奉訂，17祇候台安。
1。勞煩老到的兄尊貴的鑒察。
2正正迫切手數念。
3。得著你來相探。
4。聽你好的談論霎仔久。
5。快樂欲按怎樣來講起。
6。咧想你佇幾若月日的中間。
7。為著國際規約去赴聯盟總會。
8。逐項事對待攏有得中
9。予人感激呵咾無煞。
10。這幫轉來佇旅行的著磨。
11。想穩當大大有厭僐佇咧。
12。今拍算佇明仔下昏6點佇平和樓。
13。小可備辦薄薄的酒
14。來消滅你旅行的艱苦。
15。到時請連鞭臨到你的榮光。
16。致意用這個共你訂約。
17。順續請問你大的平安。

1。問參詣墳墓
1瑞安仁兄足下，2久未聚譚，3渴念不置，4明日清明，5俗有踏青之舉，6僕擬欲携舍弟至郊外一遊。7足下如得暇，可以偕行。8明晨乞在尊府少候，9僕當便道相邀也。10並祈賜覆為幸。11敬訊安好。
1。瑞安仁德的兄腳下。
2。久久未捌聚集談論。
3。數念無煞若嘴焦的款。
4。明仔日是清明的節期。
5。世俗人有巡墓的忌祀。
6。我拍算愛𤆬我的小弟去城外𨑨迌。
7。你若有閒的時通佮我相佮去。
8。明仔日求你佇你的厝小可聽候。
9。我自然順路欲去招你。
10。續向望你回批予我。
11。恭敬問你這霎的平安。
2。問出發時日
1錦標老兄清覽，2別來數年，思君不置，3漸聚復散，尤覺難堪，4行期定於何日何時，5務乞見示，6弟擬屆時登州—敘，7藉送文旌何如。8此布，卽頌客祇。
1。錦標老到的兄清雅的目睭來看。
2。離別了後幾若年久，數念你無煞。
3。暫時聚集閣四散，益發感觸僫得受。
4。出發的時日定著佇啥物日啥物時？
5。要緊請你指示我講話。
6。我拍算到彼時上船佮你講話
7。對按呢來送別你出外的期
8。用這個共你講，續祝福你出外的福氣。
3。照會賀壽
1本月十八日，係瑞麟公七旬大慶，2擬送幾項禮物，3卽乞示知。4屆期拜賀，5希欲同行為要，6專此致意，7卽請近安。
1。本月18日是瑞麟公七十歲的大生日。
2。拍算愛欲送幾項禮物。
3。續求你通知我知。
4。到時期欲去共伊拜候。
5。向望愛欲相佮去是第一要緊。
6。專專用這個共你講明。
7。續請問你近來的平安。
4。照會價格
1謹啟者，2遙聞寶號克已公道，3信實無欺。4故特寄上貨單一紙，5望為批明價目。6倘若格外從廉，7今後專誠與寶號交易可也。8謹此泐候，9並請玉示為盼，10順候財安不一。
謹慎開嘴所欲講的。
遠遠聽見寶號客氣閣公道。
信實無欺騙人。
所以刁工寄上貨單ㄧ張。
向望共我批明價數。
設使若格外的俗。
今了後專專ㄧ心佮寶號交關啦！
謹慎寫這幾字來拜候。
續請恁回覆來通知，是所向望。
順續拜候你財神的平安。
5。照會氣候及學校情况
1蹈通先生大鑒，2睽違雅範，3翹企良殷4辰維履候多佳，5潭第吉祥，欣頌無量，6弟在家園諸凡順適，7堪慰知己耳。8茲啟者，9昨承貴地師範學校長來書，10欲聘鄙人為該梭教員。11素聞貴處係屬熱帶，12邇來弟身體無甚強健，13欲經熟考，而後決行，14未知氣溫最高幾度？15亦暑期繼續許久？16且生活程度如何？17學校有教師宿舍否？18或者相離何程？19因與彼梭長素不識面，20若以書信照會，21恐有失禮之處。22恭維足下橋寄彼地，23業已舊年，24一切內容，定當洞悉，25敢祈一一詳示。26專此奉託，27順請台安。
蹈通先生大的鑒察。
遠遠離開你文雅的教示。
躡腳尾咧看不止殷勤。
這霎咧想你行踏濟濟平安。
潭府受著好兆頭；歡喜呵咾到極。
我佇厝裡逐項順序平安。
會堪得通安慰你的數念若定。
今開嘴所欲講的。
昨日接著恁遐師範學校長的批。
愛欲請我做這間學校的先生。
平素聽著恁遐是屬熱帶地。
近來我的身體無啥勇健。
愛欲閣斟酌稽考，然後才定著。
袂知氣候的溫度上懸幾度？
也熱的期間接續偌久。
閣生活的費項懸抑低？
學校有先生的宿舍無？
敆學校有離開偌遠。
因為彼-的校長平素佮我毋相捌。
若用批共伊問看。
驚了有失禮的所在。
恭敬咧想你出外蹛遐的所在。
已經有經過幾若年久。
攏總的內容定著攏知影。
敢望你ㄧ項ㄧ項詳細報我知。
專專用這個拜託。
順續請問你大的平安。
6。照會銷貨
1利貞仁兄台殿，2握別芝顏，3時深翹企，4邇際閒庭舞蜨，5高柳鳴蜩。6比維旅祉綏和，7百凡順遂，8定符下頌。9茲懇者，前託銷罐詰及鰇魚等物，10未知尚有存否？11倘得銷就，便中寄下，12該價若干，13亦希示明，14卽當寄奉。15有費清神，16容日面謝。17謹此奉託，18順請刻安。
利貞仁德的兄大的鑒察。
對頓首離別你的面貌。
逐時深深咧瞭望。
這霎闊闊的埕，尾蝶飛來飛去。
懸懸的柳樹，
咧想你出外的福氣也敢有平安。
百項代誌也敢有順序。
定著拄拄合佇我所呵咾。
今所欲講的，前託銷的罐頭佮魷魚食的物件。
毋知猶久有猶無？
設使若賣了，順便續共我寄來。
所賣出的過錢偌濟。
也向望你寫信共我通知。
才閣再寄去予你賣。
有費了你偌濟心神。
容允後日才當面共你說多謝。
謹慎寫這幾字共你拜託。
順續請問你這霎的平安。
7。照會訂正違算
1新正寄奉尺書，並肅寸柬，2馳賀年禧，3諒邀澄鑒。4近維寶號生意茂盛，5財源廣進，為頌。6敬啟者，去歲年底，7承年細賬，8當時俗務紛紜，9未遑查對，10卽經上復，及茲細，11其中差謬殊多，12且有情節不符之處。13僅抄細單，14附呈電鑒。15伏祈確對清楚，16卽賜示明為要。17謹候近祺，18並請寶號內諸位安好。
1。新正寄去批ㄧ張佮片紅。
2。走去共你恭賀新年。
3。諒必得著你向落來看了。
4。近來咧想寶號生理茂盛。
5。財源開闊大大進步。共你祝賀。
6。恭敬所欲講的，去年年底。
7。接著你寄來的賬項。
8。彼時俗世的混雜無閒。
9。無工通去查對。
10。ㄧ下經過閣覆看，來詳細算。
11。彼中間有錯誤的不止濟濟。
12。閣有情理無符合的所在。
13。謹慎抄寫ㄧ張單。
14。續獻予你，請向落來看。
15。頕頭向望你確定對清楚。
16。才閣指示我知影，最第一要緊。
17。謹慎問你近來的平安。
18。續請問店內諸位近來的平安。
8。照會遺忘物
1昨晚在貴處，2荷蒙優禮厚待，謝謝。3茲因雨，傘一枝，4忘卻攜歸，5乞查交來人帶下，為感。6專此拜託，7並候台安。
昨昏佇尊貴的所在。
得著你好禮大大的款待，不止多謝。
今因為雨傘ㄧ枝
袂記得提轉來。
請你揣交代來的人帶倒來，最感謝。
專專用這個拜託。
續請問你大的平安。
9。答照會薦家庭教師
1握別芝顏，2瞬經半載，3景仰之私，與時俱積。4邇維潭，祺納福，5文祉綏和，定符鄙頌。6展誦瑤函，得悉一切，7蒙薦西席一層。8本擬從命。9緣家兄年逾七旬，10僅有舍姪一人，11必須早就經營。12年來惟小兒一人讀書，13束脩甚菲，14未識貴相知肯降格相從否。15如不嫌鄙陋，16即希示下，17以便招請。18專此奉復，19順請台安。
1。對頓手離別你的面貌。
2。ㄧ目ni̍h久半年久啦！
3。我咧欣慕的心肝佮時候平平積聚。
4。近來想你潭府的接納福氣。
5。文雅的福氣平安，拄拄合我所祝賀。
6。這霎讀著你的批，知影攏總。
7。得著你舉薦先生這層事。
8。本然拍算著趁你所命令的。
9。因為我的兄哥年歲過七十外。
10。干焦有我的姪兒ㄧ人。
11。的確著較早就生理經營。
12。明年若干焦我的囝ㄧ人讀冊。
13。束脩不止較毋成物。
14。袂知你的朋友肯降格來相趁無。
15。設使無嫌我的鄙微。
16。才向望回批來指示。
17。通連鞭寄批去請伊。
18。專專用這個共你回覆。
19。順續共你請安。

1。稱贊友子人品
1門閭仁翁殿鑒，2展讀手書，3如親雅教，4就稔因時納福，5遇事成祥，6至為喜慰。7承囑照顧令郎一節，8忝在交好，9自當隨時留意。10弟向來與其同處，11見彼言行一致，12衣冠儉樸，13品性純良，14此皆貴家庭教育之所使然。15迄今年餘，不見其奢華，16絕無絲毫感染惡習，17此誠青年中之所罕見，18堪稱難得者也，19故足下可以安心矣。20專此奉復，21順請大安。
1。門閭仁德的兄老伯向落來鑒察。
2。展開咧讀你所寄的批。
3。親像親身受著你的好教示。
4。就知你照時陣咧接納福氣。
5。拄著代誌也成做好兆頭。
6。到極歡喜安慰。
7。受著你吩咐照顧你的公子這層事。
8。咱大家是至好的交陪。
9。自然著隨時來留心注意。
10。我對早日以來佮伊相佮蹛上位。
11。看伊的言行攏總上ㄧ款。
12。衫褲攏樸實𠢕儉省。
13。品行性質真純全。
14。這攏是對恁家內教育的予伊按呢。
15。到今年外久，無看著伊有奢華。
16。攏無ㄧ屑仔感受著歹風俗。
17。這實在是青年中的所罕得抵著。
18。會堪得講是真僫得得著的人啦！
19。所以你通夠額安心啦！
20。專專用這個共你回覆。
21。順續請問你大的平安。
2。稱贊家庭和睦
1和氣仁姊芳覽，2頃讀來書，3如覩芝儀，4時頒雅言，5感謝無極。6良憶前在尊府，7得悉舅姑則怡怡然也，8妯娌則融融然也，9子姪則循循然也，10婢僕則孜孜然也。11耳所聞者，絃誦之聲，12目所覩者，耕織之事，13非能實行家庭教育，14曷克臻此。15迄今此種狀況猶深印象於妹之腦中。16而竊思吾姊今後所享受之幸福，實未可限量，17殊深景仰。18茲他日登府，19伏望再教我鍼黹為盼，20肅此奉復，21即頌履祉。
1。和氣仁愛的阿姐芳芳的鑒察。
2。這霎咧讀你所寄來的批。
3。若準看著你芳芳的面貌。
4。逐時得著你賞賜好教示的話。
5。感恩說謝到極。
6。大大會記得前蹛佇恁貴府裡。
7。才知你的大官大家歡歡喜喜的和睦。
8。同姒仔和好搖搖擺擺的款式
9。囝，姪仔有次序趁規矩的行踏。
10。女婢，奴僕歡喜殷勤做工無貧惰。
11。耳孔所聽著是絃仔佮唱歌的聲。
12。目睭所看的是耕作紡織的事。
13。毋但是會曉實行家庭教育。
14。thái討會做到親像按呢！
15。到這霎這款的款是猶原記牢佇我的腦髓內裡。
16。總是暗靜咧想你對今了後所欲享受的福氣，實在是無限量的大啦！
17。實在大大咧欽仰。
18。今，別日若閣去貴府的時。
19。向腰望你閣教我的針黹，是所向望。
20。恭敬寫這個共你回覆。
21。續祝福行踏的福氣。
3。稱贊女子職業學校之成績
1葵旭先生惠鑒，2久隔教言，3想念良深。4忽接華箋，5神馳左右。6敬悉履社安和，7文祺集吉，8無任欣慰9承詢女子職業學校之內容，10記之如下，11其目的專在職業教育，12功課除修身，家政，體操，13及普通科學而外，14注重於裁縫製花，刺繡各門，15且時時指導學生所學之工藝，16皆適用於一般社會為主要。17故其所製出之各手藝品，18較他校尤為優異。19而一經畢業，20即可恃以營生，21洵可稱為近代女子職業學校之巨擘。22茲並附規則書一通奉上，23讀之更可明矣。24專此復達，25並候近安。
1。葵旭先生恩惠的鑒察。
2。久久隔離你教示的話。
3。數念的思想實在真深。
4。忽然接著你媠的批。
5。心神若準跑走佇你的身邊。
6。恭敬知你行踏佇福氣的平安。
7。文雅的福氣聚集好兆頭。
8。不止歡喜受安慰。
9。受著你咧問女子職業學校的內容。
10。照所記佇下面：
11。彼-的目的專務咧教職業的事。
12。所教的課程除去修身，理家，體操。
13。佮普通的科學以外。
14。對重佇裁縫，做花，刺繡逐號。
15。閣再時時教示學生所學的工藝。
16。攏總合用佇一般的社會最要緊。
17。所以𪜶所做成的逐款手工的物。
18。比別間學校閣較優等。
19。若一下經過卒業。
20。就通倚靠來圖謀活命。
21。實在通講是近代女子職業學校中間的第一大出擢的。
22。今續寄去規則書ㄧ通予你。
23。若讀就閣較明白啦！
24。專專用這個回覆通知你。
25。順續拜候你近來的平安。
4。國書捧呈謁見之頌辭
1貴大總統閣下，2本公使既受本國大皇帝陛下，3派在中華民國，4充任特命欽差，5便宜行事全權公使，6茲應欽仰貴大總統台端，7以此責任，8自請謁見。9欣蒞中華民國，10代表大英帝國。11夫貴國係本公使舊遊之地，12其文化歷史久所欽仰。13且與吾國交誼最久。14茲敢確陳於貴大總統者，15本公使奉職期間，16不但謹慎守持邦交，17且希日益敦篤之有加無已。18庶我丙國於科學上，文化上及商務上關係日密。19今回承繼此命，20應盡心力。21但望此事亦賴大總統厚情，22及貴國政府通融相助，23除遵奉本國大皇帝之命，24代達大皇帝所深欽慕大總統之忱，25及誠祝中國福祉之意以外26本公使個人亦謹表同情。27茲將本國大皇帝，派本公使之國書，28敬謹呈遞。
1。貴大總統閣下。
2。本公使已經受本國皇帝陛下。
3。派來欲佇中華民國。
4。擔當特別命令的欽差。
5。利變通辦事務有的全權公使。
6。今應該著通知大總統你。
7。因為這款的責任。
8。自然著請欲朝見。
9。真歡喜受任佇中華民國。
10。來代表大英帝國。
11。論到貴國是我舊時捌來的所在。
12。彼个文化，佮歷史是我久久所欣慕。
13。閣再佮阮國交陪真久。
14。今敢確實講予大總統聽的。
15。是我奉職的時間內。
16。毋但若欲謹慎守來保護國家的交陪。
17。閣咧向望日日益發敦篤有加添無煞。
18。差不多予咱兩國佇科學上，文化上，佮生理上的關係日日若親密。
19。這幫承接這個命令。
20。應該著盡我的心肝佮氣力。
21。總是這層事也望大總統高前。
22。佮貴國政府通融相幫贊。
23。除去趁本國大皇帝的命令。
24。代理通知大皇帝所深深欣慕大總統的心思。
25。以及虔誠祝福中國國氣的意思以外。
26。本公使ㄧ人也謹慎表明同情。
27。今將本國大皇帝派我的國書。
28。恭敬謹慎送上去予你。

1。請勿裁可設妓樓
1稟為請緩設立東郊妓館，以維商艱事。2竊思商民等近閱報載王某等，呈請設立東郊妓館，3業蒙憲署批准行，將建築等因，4連閱各報均屬一辭，5逖聽之下，至為慌恐。6按朝陽市面，自壬子以後，7迭遭事變，8元氣未蘇，9邇幸自我大統領，10保市衛商，11暫呈活氣。12乃該王某等利便私圖，13乘機呈稟。14妓館一開，是非叢起，15朝陽門外店肆櫛比，16各舖夥友何止千計，17照料不同，18涉足女閭，19於個人衛生，固屬大有妨害。20而各舖風紀，21於焉不可維持，22甚至流落困窮，23爭氣鬬毆，24均在意計之內。25比來四郊不靖，26萑苻潛伏。27自我總統蒞任以來，28嚴緝厚賞，29屢獲要案，30盜賊始稍歛迹。31而現值冬防食緊，32上下咸於戒心，33娼寮為盜賊之媒，34約期隱匿，習見不鮮。35倘或稽查未變，36盜賊窩藏，乘機驟發。37官民之利措手不及。38設生巨變，39誰尸其責。40商民等籌維再四，41眾議僉同，42為此合辭籲懇統領大人，43體念商艱，44維持地面，45按照北郊成例，46緩准設立妓館，47商家蹛戶實感德無涯，48臨稟殷切，不勝待命，49謹稟。
稟為著欲緩設立東郊的𨑨迌間，來救隻的生理人艱難的事。
暗靜想阮才的生理人近日看報記王某等，有咧入稟請欲設立東郊的𨑨迌間。
已經得著憲署批准𪜶，咧欲建築的因端。
相連看逐款報平平上ㄧ款的話。
遠遠聽著這個，到極楞愕驚惶。
照朝陽的市面，對壬子年以後。
常常拄著代誌的變遷。
元氣都猶未復原。
近來佳哉對阮的大統領。
保護市面照應生理人。
漸漸顯出有活氣。
這幫因為這個王某等順便欲趁錢。
順機會來對官長稟請。
𨑨迌間一下開，好歹就濟濟生起。
朝陽的所在店頭實實若柴梳齒。
逐間的店夥計毋若千外人。
隨人的性質攏無相同。
若踏到佇𨑨迌間。
對ㄧ人的衛生，實在有大妨害。
閣逐間的店的風俗。
對按呢thái討會通維持。
甚至會致到陷落佇送鄉的艱苦。
生起冤家相拍，抾怨。
攏總袂通算到了。
向時四郊袂安靜。
草刺頷的所在有篾咧的賊馬。
對阮的總統就任了後。
嚴嚴來治理厚厚賞罰。
沓沓掠著真重要的案件。
賊馬才勻勻仔無去。
閣現時拄拄是防冬的無閒
序大序細攏有咧致意的心肝。
𨑨迌間是做生起賊仔的媒介。
約時期隱匿，常常見出袂少。
設使有的搜揣猶未齊著。
賊仔篾的所在，順機會忽然發作。
官，百姓的力，抵當袂牢。
設使若發起這號大的事變。
啥物人會通擔當彼-的責成。
生理人大家拍算閣再三思三四擺。
濟濟議論眾人攏相𫝛。
為著按呢合來懇求統領大人
體貼生理人的艱苦。
來維持地面的眾百姓。
照北郊的舊例。
較慢才准𪜶設𨑨迌間。
生理人，徛家人實在感謝你的恩典無煞。
這霎咧寫稟真致意咧聽候命令。
謹慎用按呢稟請稟請。
2。求輕減租稅
1呈為懇請輕減租稅事。2夫國以民為本，3固國務在安民，4政以賦民為重，5善政必須薄賦，6我徽名為畿輔，7實係山鄉，8連連雜費，愈賦愈重，9而政愈煩，10逐月窮徵，11民亦窮，而財亦竭，12患同蹈火，苦似捕蛇。13况他郡田多民少，14餘費不徵，15我府地狹人稠，16誅求轉急，17皆民宇下。18應沐同仁，19伏乞據情而輕減租稅，20以救疲困，21啣結上呈。
1。稟求請輕減租稅的代誌。
2。論到國家掠百姓做君本。
3。堅固的國專務著安穩百姓。
4。政治愛抽百姓的稅務最要緊。
5。好的政治的確著抽較輕的稅務。
6。阮徽州名講是近治國都的街市。
7。實在是屬佇山間的鄉里。
8。逐年的雜費若抽若重。
9。閣政務若益發濟。
10。逐月日艱苦佇抽稅。
11。百姓也若窮，錢也若了。
12。艱苦若腳踏火，煩惱那掠蛇。
13。何況別郡田濟百姓少。
14。其餘費項也無徵收。
15。阮府裡地狹人閣濟。
16。迫討納稅真緊急。
17。攏總佇百姓的厝咧聽候。
18。應該著款待上ㄧ款。
19。頕頭向望照阮的意思來減少租稅。
20。來救阮的困苦。
21。受恩典的百姓稟請的。
3。遭旱災求減租
1呈為旱魃之災，2求減國賦事，3祝融司令，4旱魃為災，田作龜裂，5地成枯槁。6市中米價頻增，7野外哭聲漸起，8民生無賴。9國賦何供。10雖仁憲撫養心勞，11肯聽桑林之禱。12但下民謀生日拙，13當切杞人之憂。14伏乞垂憐，15曲賜生全，16使人民免陷於溝壑，17致意上呈。
稟為著亢旱的災禍。
求減國稅的代誌。
火神咧掌管命令。
亢旱的災禍，田成龜殼痕的裂開。
土地焦硞硞若枯焦的稻稿。
市內的米價直直加添。
草地哭的聲漸漸發起。
百姓的生活無通依倚。
國稅欲對佗落予恁，
雖然仁德的兄模範佮安慰養飼以及操心擘腹。
肯聽阮那佇桑林的祈禱。
總是阮才的百姓圖謀生活日日憨緩。
當迫切若杞國人的憂悶。
向頭殼求你向落來憐憫。
饒阮才个人的活命。
才予百姓免跋落溝窟。
致意用這張送上稟求。
4。遭水災求發倉平糶
1呈為哀鳴拯溺，2急救殘生事，3馮夷作祟，4里巷遭殃，5棟宇湮成破舸，6田園變作荒洲，7暮食朝糜，8蘆菔非充口腹，9豆菽難飽飢腸。10今兒女悲號，11嘵嘵不已，12父子離散，慘不勝言。14長官發政施仁，15臨機應變，16或發倉以平糶，17或捐粟以炷糜，18自有調劑，19救茲黎庶，20萬戶沾恩，21千家戴德矣，22啣結上呈。
稟為著哀傷求賑救沈溺。
趕緊救活命的事。
水神的作祟。
鄉里街路受著災殃。
大厝淹成破的大船。
田園變成做拋荒無作的洲。
下昏食早起煮的湆糜。
蘆菔的菜毋是有夠額通食。
豆類僫得通止飢腹肚腸。
今查甫，查某悲傷咧求叫。
出聲求，吼無煞。
父囝相離開四散。
悽慘到袂講得。
長官發起來做好事。
順機會來趁變遷。
檢采開粟倉來平糶。
抑是題錢糴粟來煮糜。
自然若有調度來配合。
會通救隻的受災禍的百姓。
ㄧ萬予受著恩典。
ㄧ千口灶受著恩惠的德行啦！
咬圓環，結草來共恁稟明。

1。請求蕃薯簽殘金
1南晚先生惠覽，2敬啟者，前蒙採薯簽，3其殘金五百圓，尚未完楚。4際此財界困難，5金融轉運逼迫，6且交貨頻繁之秋，7敝每日找簽客殘金數百圓，8因之困上加困。9然寶號之餘裕，而為友道之誼，10尤當援助。11況貨物交完之揣金，12又屬無多，13祈望如數匯下。14古人傾囊相助，15不敢失信於人，16正望寶號也。17至急勿悞，18順請籌安。
南晚先生恩惠的鑒察。
恭敬所欲講的，前受著恁糴的薯簽。
彼條殘金五百箍猶未找清楚。
這霎財界極困難。
金錢的出入真迫促。
閣再交貨真無閒的時陣。
我逐日著找簽客的殘金幾若百箍。
因為按呢困難上閣加添困難
總是寶號的富有，做朋友的情義。
閣較著鬥幫贊。
何況貨物交清楚的找金。
閣也是屬無偌濟啦！
向望照額聲共我寄來。
古早人摒袋仔相幫贊。
毋敢對人來失落信用。
正正向望佇寶號啦！
真急用莫得相誤。
順續請問你拍算的平安。
2。請求商品價錢
1謹啟者，本月初二日，2有寄結算書一通，3諒既到典籤處。4在初十日再疊奉蕪函催告，5亦不見回答，6甚然不安。7想向來與寶號交易已久，8未曾有失信，9故東翁與諸店員極為操心。10且客月乃敝店之結算期，11若此遲延，實屬帳簿整理十分困苦。12望接信之日，13迅速以電報為替擲下，14其金額照初二日寄送之請求書所記載，15金貳千五百六拾圓。16因交關非只一次，17決不可置之度外。18倘明後日無信息，19即照法律提出手續，20願無異議。21專此達知，22至切勿誤，23並候財安。
謹慎所欲講的，是本月初二日。
有寄結算書一通。
諒必已經到你的賬櫃的所在。
佇初十日閣再重寄批去催迫。
也無看著恁的回覆。
不止袂安心。
想向掩時佮寶號咧買賣已經久久。
未捌有失落信約。
所以頭家甲遮的伙計極操心。
閣再前月是阮店的結算期。
若按呢的延遷，實在是賬簿整理有十分的艱苦。
向望接著批的日。
趕緊對電報為替寄來。
彼-的錢額照初二日寄去的請求書。
金兩千五百六十箍。
因為交關毋是干焦一擺。
決斷毋通放做無要無緊。
設使明仔後日無消息。
就欲照法律共你提出手續。
願你無加講話。
專專用這個通知。
極要緊莫得失誤。
續問你財神的平安。
3。請配原貨
1豁達仁兄左右，2頃接華札，3並來尊貨共十件綾綢，4照數無差。5但此貨品質低次，6不合銷場，7本欲原舟奉還，8為道路修遠，關稅舟資，9往返不便。10小號未敢擅寄。11謹將原物另存，12竚候指圖。13惟願兄台速配原貨，14是所切望。15專此佈達，16藉請邇安。
1。豁達仁德的兄若準跟隨佇你身邊。
2。這霎接著你媠的批。
3。也有寄來尊貨共十件綾綢。
4。照數額無精差。
5。總是這幫的貨有較䆀。
6。無合阮遮的銷頭。
7。本然是欲將原貨配倒去行李。
8。因為路途真遠，稅項船費的錢。
9。去來的無利便。
10。阮店毋敢自專共你寄去。
11。謹慎將原物共你收另外囥。
12。徛咧聽候你的設法。
13。獨獨向望你緊緊配原去配的貨。
14。是第一迫切手瞭望。
15。專專寄這個共你通知。
16。續請問你近來的平安。
4。對教會請證明書
1光鹽先生霽照，2敬啟者，3敝現經商時常在廈門，4不能與我會兄弟姊妹同集禮拜，5共襄會務。6是以懇我會擲賜移居照之薦書一紙，7薦於廈門鼓浪嶼教會堂，8以便在此同集事上帝。9此後願主施恩我會，10使聖會日興，11信徒日增，12福德並隆，13歸榮上主，固所願也。14專此託請，15並問道安。
光鹽先生向落來看。
恭敬開嘴所欲講的。
我現時經營生理時常佇廈門的所在。
袂會通佮咱的教會兄弟姊妹相佮聚集禮拜。
相同辦教會的事務。
所以懇求我的教會賞賜寄一張移居照的薦書。
舉薦我佇廈門鼓浪嶼的教會堂。
通利便佇遮佮𪜶相同服事上帝。
這幫了後願上帝施恩佇咱的教會。
予聖會日日興旺。
信徒日日若加添。
福氣德行平平充盛。
歸榮光予咱的上帝，是心所願啦！
致意用這個拜託請求。
續請問你道德的平安。

1。推薦家庭教師
1殘菊傲霜，2早梅迎雪，3比維上侍萬福，4吟祉亨嘉，5定符臆頌。6逕啟者，聞尊處西席，7欲企遠遊，8來歲不復仍舊在館。9思令郎令姪，10尚須從師受業。11有敝友劉篤持君學行兼優，12人所欽佩，13明年未有安硯之地。14特用草函推薦，15如蒙許允，16祈即示知為感。17專此佈達，18並候近安。
所春的菊花見著霜凍袂謝。
早開的梅花先開來等落雪。
咧想你服事序大人萬項福氣。
吟福氣的時來享受平安。
定著合我的心肝所祝福。
直接所欲講的，聽見恁貴所的先生。
愛欲去遠遠的所在𨑨迌。
明年無欲閣猶原來教學。
咧想，你的公子佮令姪仔。
猶久著跟先生讀冊。
有我的朋友劉篤持君，學問，德行，攏總真好。
予人所欽敬感服。
明年未有定著欲徛學的所在。
刁工寫這張批來推薦。
設使得著你允准。
求你才回批來通知，是所感謝。
專專用這個排列通知。
順續請問你近來的平安。
2。推薦會計
1逢吉先生足下，2判袂經年，3魚素鮮通，4飢渴之思，5時縈夢寐。6比維興居勝常，7為慰無量。8茲聞貴行會計一人，9因事辭退，10繼任尚未得人。11弟有硯友開運君，洋式簿記學，12夙所練達。13曾在某校擔任會計舊年。14嗣因校長交替，15渠亦罷職而去。16現以清閒在家，17囑弟謀覓枝棲。18因素交誼，19用特奉薦。20惟希採用，21其人品行，不必介意。22倘蒙許允，23應需保證，24弟即任之。25可否，日內務祈賜覆為盼。26專此佈達，27並候文安。
逢吉先生腳下。
離別經過ㄧ年久。
批信罕得通往。
欣慕若嘴乾，枵的款式。
逐時纏牢佇睏夢。
這霎咧想你起來歇睏平安。
不止受安慰無限量。
今聽著貴行的會計一人。
因為代誌辭去伊的頭路。
接續伊的責任猶未得著拄好的人。
我有一的窗友開運君洋式的簿記學。
早早就不止知影。
捌佇某學校擔當會計幾若年。
後來因為校長閣換別人。
伊也辭職做伊去。
現時閒閒蹛佇厝裡。
吩咐我共伊揣一個頭路。
因為平素交陪的情義。
刁工寫這個共伊舉薦。
向望你採用伊。
彼-个人品行毋免掛意。
設使若得著你允准。
若著用人保證。
我才擔當伊。
欲，毋，這幾日內望你通知，是所向望。
專專用這個排列予你知。
續拜候你文雅的平安。
3。推薦朋友就職
1久隔光儀，2時深翹企，3總因陰雨泥濘，4未便趨候近履。5想自亨嘉，6無庸贅頌。7茲有友人陳拮据君為人誠實端莊，8外樸內慧，9即令遞書台前，10望祈採用。11但拮据君遭經落魄，12頗形潦倒。13祈勿以貌取之。14萬一有不正，15弟當負擔，16臨風禱切，17藉候興居。

第3版

人，人
膣，的，佇
粗，起頭，出世的時
性，性，心性
本，本然
𤺪，好
性，性，心性
傷，三
近，近，近倚
習，去十，學。
傷，三
uán，離遠，遠
佇人的起頭𪜶的性本然好；𪜶的性大概相近，後來因為𪜶的氣息才相離遠。
本善』三字經記載這節的教示是無合上帝的真理。聖冊的教示就是講，咱的始祖亞當佮夏娃原本是齊全好的人，後來有予魔鬼迷惑𪜶的心，就失落𪜶好的性。𪜶的罪有連累著萬世代的後裔，所以出世逐個帶罪來，無這人無罪（看羅馬3：10～12）。佳哉救主耶穌有臨到佇這世間欲重頭生人的心，予𪜶對信得到新的心性，才通欣慕好，怨恨歹；亦通疼上帝佮疼別人親像本身一樣（看約翰3：1～18佮約翰8章）。
從中中國名聲的先生有的合聖冊所講，人的性本然歹。通看旬子性惡歹。伊有議論講，但是人的性是好，就毋駛禮義佮法度做準繩來約束伊。亦講，設使除去遐个禮義佮法度，就人的歹連鞭顯出。可見人的性本然是歹，毋是好。
近，相遠』雖然人有分別君子佮小人，iáu-kú𪜶平平是有罪的人。𪜶佇拄仔出世的時無甚物顯出各樣。這個是相近較合理的意思。後來因為𪜶的所學習無相同，所以有分𪜶的款式做君子小人。這個是相遠的意思。
古，設使，鼓請
不，無
到，教示
性，性情
nái，才
千，千són，於翼
到，絞是
膣，的
就，法度，道理
貴對重，要緊
，用
專，專心
設使若無敎示𪜶，𪜶的性情就遷徙去佇歹。若欲用敎示个法度，要緊著用專心。
』父母毋但著要緊養飼細囝，亦著極對重敎示𪜶，予𪜶知真理佮禮數。
色，在早
bng，命煮
母，老母
特，特選，揀選
人，人又，厝邊
此，徛起
煮，囝
不，毋
學，讀
傳，割斷，鉸斷
機，布機
thú，惠，鹼惠
在早孟子的老母擇選鄰右來倚起佇遐。當伊的囝毋讀，就割斷伊的布機經緯的線。
孟子來歷的大略
，就是孟軻，乳名子餘，是鄒國的人。伊的老父早死，就伊的老母𠢕培養伊，愛伊的囝做學問的人。伊三擺徙厝。頭一擺蹛佇近墓的所在。孟子攏是𨑨迌埋葬的代誌，予伊的老母來嫌。第二擺徙去倚起街市，孟子攏是𨑨迌買賣的代誌，予伊的老母閣嫌。第三擺徙佇學堂的邊，孟子就學習行禮相讓的代誌，予伊的老母歡喜蹛佇遐。
有一日孟子貧憚毋讀冊，所以伊的老母鉸斷機布教示伊講，你毋讀就毋成人，親像我鉸斷這個機就毋成布。對彼揲孟子勤勤讀冊，後來成亞聖。伊的先生就是孔子的孫（孔伋）的學生。到四十歲伊本身就出來做先生。伊有遍遍行遊列國，教示遐个人君佮人臣。較後來逐所在的人愛相攻擊，無對重伊的道理；所以伊有隱居佇伊本所在，佇遐差不多二十年久佮伊的學生常常聚會。到八十四歲才死，是孔子死了後百外年。
孔子以外，中國人較大對重孟子的教示。
度，度
煙，（宴-）煙國。煙山
山，山
有，有
議，合宜
風，方法
到，教示
我，五
煮，囝
明，名聲
龜，舊攏，攏總
庸，報揚
竇燕山將合宜的方法來教示伊五個囝，致到予𪜶的名聲攏播揚。
』是人的姓，竇燕山是五代後晉的人。佇起頭伊的心術毋好。彼時未有囝。有一暝伊夢見得到伊的老爸共伊講，著改變，才有囝佮壽歲。醒來，就反悔變款。後來有五個囝。因為伊的𠢕教示，𪜶攏有出仕。
是將伊的所在做號。古早有一個邦國號做燕。伊的京城名叫燕都，是近佇現時的北京。
勇，養飼
不，無
到，教示
父，老爸
膣，的
告，過失
到，教示
不，無，毋
嚴，嚴謹
輸，先生
膣，的
就，貧惰，咱就
干焦養飼囝無教示𪜶，是老父的過失。亦敎示無嚴謹，是先生的貧憚。
』設使送囝入學讀冊，就拍算毋免紲教示𪜶，這是父母的大錯誤。閣，囝仔毋是先生的，是父母的，所以𪜶有嶄然較大的關係。
煮，gín哪
不，無，毋
學，讀
輝，毋是
，所
疑，合宜
幼，細漢，幼茈
不，毋
學，讀
惱，老，老
河，怎樣
為，做
囝仔若無讀毋是所合宜，因為佇細漢的時若毋讀，到老欲怎樣做？
不學老何為』聖冊有記一節的教示講，「對細漢揹重擔，iáu-kú掠做佳哉」（看伊耶利米哀歌3：27）。閣中國人有詩句講，「黑髮不知勤學早，白頭方悔讀書遲」（烏頭毛毋知早勤讀，白頭毛才反悔讀冊過tsua）。
玉，逆
不，無
剁，雕琢
不，賣話
成，成，誠
去，去，器具
人，人
不，毋
學，讀
不，無通，毋
豬，知，捌
議，義理
玉無雕琢袂畫成器具；宛然人若毋讀，就無通知義理。
，不知』學問佮𠢕的人較知著勤苦；反轉愚戇的人毋知伊的欠缺，所以愛貧憚忽略，致到攏毋捌事。
頭序已經記了，今，欲記起頭的要緊就是孝悌。
為，做
人，人
煮，囝
風，張
數，少年
時，時，時陣
親，親近
輸，先生
有，朋友
習，學習
禮，禮數
疑，威儀，法度
「做人的囝當少年的時著親近先生佮朋友，來學習禮數佮威儀。
師友，習禮儀』凡若無趁禮數佮法度，就文雅的人毋愛佮伊交陪；所以著就近高明的先生佮有益的朋友，來學禮法通做身體外貌的根本。
鄉，鄉（＝黃鄉）
久，狗
龍，歲
龍，話
恩，溫燒
熟，床鋪，蓆
孝，孝敬，有孝
汙，佇，伊
親，爸母
，所
當，應該
tsip，tsip首
「香佇九歲的時會曉得溫席（父母的）床鋪。按呢生，孝敬至父母的本份是逐人所應該著執守。」
就是漢朝的人名。伊姓黃。有人傳講，伊佇熱人的時就用葵扇擛伊的老父床內的物予伊涼；亦到寒的時就家己先睏佇眠床來予物攏燒，才予伊的老父去睏。伊的老母早死；因為伊不止數念伊，所以服事伊的老父極有孝（看禮記故事）。凡若人著親像這個囝仔的孝心來服事伊的事大人。
雄，雄（＝紺雄）
四，四
細，歲
龍，話
讓，量
犁，梨仔
（地），塊宮敬，盡小弟的本份
汙，佇，伊
長，兄哥，序大
疑，應該，欱宜
仙，代先，趁早
豬，知
「融佇四歲的時會曉得讓梨仔。按呢生，恭敬佇兄哥的本份，逐人應該著代先知。」
就是漢朝一個人臣的名。伊姓孔，是孔子的後裔。有人傳講，有一時伊佮眾兄哥咧相佮食梨仔，就沓沓揀彼號細粒仔。人問伊的緣故。伊應講，我是細漢，所以應該著提細粒。宗族內攏稱呼伊的奇異（看禮記故事）。凡若人著學這個囝仔个謙卑來讓序大人。
守，起頭，第一
孝，有孝，孝親
地，尊敬，敬重
厝，第二
見，看見
文，聽見
豬，知
某，某項
素，數目，數的款項
色，捌
某，某項
文，文義，紋理
「起頭的要緊是孝親敬重。」
「第二個要緊是著看見（濟濟），聽見（濟濟），來知某項的數目，來捌某項的文義。」
，次』照中國人拍算百項所行的根源第一要緊就是孝悌；但是逐人著知伊上要緊的本份是著敬拜上帝，因為伊創造人，亦做萬物的主宰。
，聞』人若濟濟閱歷看見，濟濟閱歷聽見，天下古今的代誌佮道理，就會曉得某數佮某文。
』知十，百，千，萬的數項號做「某數」
』捌古今聖賢的事情號做「某文」
頭序以及起頭的要緊已經有講了。今將第二要緊欲商論佇下底；代先就是記載某數，後來是記載某文。對遮起是講某數。
一，一
而，到
習，十
習，十
而，到
百，爸
百，爸
而，到
千，清
千，清
而，到
萬，萬
「算是對一進到十，對十進到百，對百進到千，對千進到萬。」
是數目的起頭。
是數目的煞尾。
逐所在的人若咧算數是愛用對一到十做原本的數目。敢是因為人的指頭仔是十支。
人分別1，3，5，7，9做奇；2，4，6，8，10做雙。有唐人的冊講，十字是指東，西，南，北个義理，所以這字有包含齊全的意思。
中國人有用數目來講究天地古今的代誌佮道義，所以有大倚靠河圖敆八卦，彼號。易經從中也有論述。
人有流傳講上古早有一人名叫隸首來幫贊黃帝做算法，就是算數法度。後來到周公才有成九章个法，就是九九合數的款式。
外國的人較常所用的數目本是對阿拉伯國出（1，2，3，4）。閣一款是對羅馬國出。
三，三
財，材質，才情。三財
者，的
天，天
地，地
人，人
「三才的就是天，地，人。」
』這字有本質，權能佮氣力的意思。三才也有號三極佮三宜。
照中國人講，最起頭的時有太極。這個太極化出兩儀，就是陽氣佮陰氣，抑是天佮地。後來兩儀有化成人佮萬物；總是人比遐的物較貴氣，因為是做萬物的精靈，所以號伊做才若親像天，地這樣。但是聖冊所教示毋是按呢；正是講，地，人佮萬物攏是獨一真的上帝創造的（看創世記1章）。
中國內無人服事太極，毋知是甚物因端。
也有號做乾。天毋是上帝，天地著有一個主宰來管來號𪜶。這個主宰就是上帝。
也有號做坤。

1母：目金，目金錢做人。蹛世間著有錢才講有話。但是我有成5百萬的家產，總是無半个後生，攏袂安慰我的心。m̄-kú我有三個查某囝，但是我欲來共𪜶問看覓，問看佗一個較疼我，較會堪得，可得我的家伙，財產。我的大查某囝金枝啊！
2長女：喂！阿母我來。
3母：來咧！阿母欲佮你講話。
4長女：好，阿母欲講甚物請你講。
5母：恁攏無兄弟，阿母有5，60成百萬銀的家產，無人通得，只有恁三個姐妹仔，我欲問恁三個，甚物人較疼我，我就欲予伊較濟。
6長：阿母我疼你佮親像金銀遐ni̍h寶貝，因為世間是金銀上好。
7母：好！我也疼你佮親像額ni̍h寶貝，你去叫恁小妹玉葉來。
8長：好，玉葉啊！阿母咧叫你。
9次女：喂！我來。
10母：玉葉，阿母有成百萬的家伙，無半个後生通得，只有恁三個姐妹仔，我欲問恁姐妹仔，看甚物人像疼我，我就欲較濟錢銀予伊。
11次女：阿母喔！我上疼你。
12母：你疼我到親像甚物。
13次：我疼你到親像真珠，寶玉，遐ni̍h寶貝。
14母：按呢真好，我的心真歡喜，我也真疼你，到遐ni̍h寶貝。你去叫恁第3小妹珠花來。
15次：珠花，阿母咧叫你，阮阿母咧試驗，阮姐妹仔，關係得家財的資格。我拍算，我是第1好的。因為我疼伊到上寶貝的物（真珠，寶玉）。珠花啊！阿母咧叫你。
16三女：喂！好，阮阿母叫阮兩個大姊去問𪜶看疼伊到甚物？阮大姐講疼伊到金銀，阮二姊講疼伊到真珠寶玉。今我欲疼伊到甚物
啊！我去赴S。S（主日學）之時先生有講，基督徒是地上之塩，上第一寶貝的物做有利益人个的物件。阿母我來啦。
17母：好！來。阿母共你講，阿母有5，6十萬的財產攏無後生通得才-的家產，所以我愛知恁三個姐妹仔，甚物人最第一疼我，我就欲上濟予伊。
18三女：阿母啊，我真疼你，我疼你到鹽遐ni̍h寶貝。
19母：你疼我到鹽欲死。
20三女：阿母啊，人鹽是真寶貝呢。
21母：毋免講，緊緊去，我疼你這個無路用。恁阿姊疼我到金銀，恁二姐疼我到真珠，寶玉遐ni̍h寶貝，你疼我到鹽。鹽是鹹篤篤，也是真粗俗的物，1箍銀買著一大堆。今以後欲掠你做用，著去共我洗衫，掃地，澆花園。（三女退場）
24母：金枝，玉葉來咧。
25長，次女：好！阮來。阿母叫欲創甚物？
26母：阿母真疼恁兩個，也知恁兩個夠額疼我。今欲共恁做上好的西裝予恁穿，也欲𤆬恁來去世界旅行。今來去西裝店。
27長女：好，緊緊來去，阿母。
28次女：阿母，珠花呢。
29母：珠花無要緊，毋予伊去，咱做咱來去。

30三女：（出來咧掃地）唱歌（舊208首之曲調）
今日我會得活，攏是對倚靠主，雖然受死，iáu-kú無tsua̍h攏是利益的事。
31阿婆：珠花，你咧哮啥代誌？
32三女：啊！我受冤枉，阮阿母叫阮三個姐妹仔去問看阮大家疼伊到甚物？阮大姊講疼伊到金銀。二姊講疼伊到真珠，寶玉，也問我，我講疼伊到鹽，伊就真受氣，不止毋願我，革逐我，苦毒我，講我疼伊到鹽欲死，講鹽是粗俗的物，鹹篤篤。講伊疼我無路用。
但是我去赴S。S的時，S。S的先生講，鹽是第一寶貝。是鹽咧利益社會的眾人。但是伊講我看輕伊，無影疼伊，今欲掠我做
33阿婆：按呢阿婆共你講你毋免哮，也毋免煩惱，阿婆欲替你設計，予你的老母會理解你，紲會反轉疼你，較贏過疼恁兩個大姐。今入來去。
34三：.，好，多謝。
35母：阿婆啊！
36婆：喂！欲創甚物？
37母：你今日著去共我刣1隻火雞，一隻番鴨，買2尾嘉鱲魚，欲煮紅燒魚，豬肉後坐較精的，共伊買一腿，也買魚翅，燕窩，金針，木耳，粉鳥蛋，烟腿，紅蝦，紅蟳，螺肉，鮑魚，等等買一寡較幼路的菜，欲來辦一頓的喜筵，欲來佮我兩個查某囝相佮食相佮歡喜。
38婆：好，我來去設法（辦桌）。
39婆：老太太，菜攏辦好啦，請恁出來去食。
40母：金枝，玉葉啊，來食喔！
41長女：好，我來。（阮妹妹呢？）
42次女：阿母今仔日是甚物日，辦甲遮生臊。
43母：這，阿母歡喜恁兩個姐妹仔个喜筵。今來食。
44長女：阮小妹呢？
45母：伊無要緊做咱食。（食無鹹，三個攏咧嫌）
46母：阿婆啊！來咧。
47婆：好，我來，太太有甚物代誌？
48母：你平常時都真𠢕煮菜辦桌，今仔日太煮甲這攏無味無素，真歹食。
49婆：啊！敢是我袂記得摻鹽，我閣捀來去重煮（重調和味）。
50長：阿母，咱去注文的衣服底時欲來去hia̍nnh？
51母：咱下昏才來去看覓。
52次女：阿母咱欲來去世界一周的旅行，當時欲出發？
53母：四月初才來去，因為彼時櫻花當咧開，上好景緻較心適。
婆格女中（捀菜來）。
54母：金枝，玉葉今閣來食。著啦！你毋就煮按呢才好滋味。毋無，無彩一寡好魚，好肉，好雞，好鴨，煮甲無味無素。
55長，次（攏講）：著啦，這馬按呢真好食。
56長：阿婆都是𠢕料理的人，拄仔呔會煮按呢真奇怪。
57婆：太太啊，小姐啊，這好魚，好肉，好雞，好鴨會好食是怎樣呢？恁敢知？
我共你講！這好食是對鹽來，若無摻鹽，雖然偌濟雞鴨甲好魚好肉，嘛袂好食。這是甚物意思呢？
你講長女金枝，次女玉葉毋知你的第三查某囝珠花疼你的意義的寶貝。你的第三女兒會疼你實在是無形的疼，是精神上的疼，閣較有意義有價值的疼。這是世界上，全人類無袂使得的疼。
因為你的第三查某囝珠花有去教會赴S。S，有聽見先生講耶穌的教示，叫伊的學生著做地上的塩來調和社會，予社會成做媠媠有意義，有價值高尚的社會。
按呢，鹽雖然佇社會上予人看做粗俗無地位，人無欣羨。枵久鹽佇社會上是最第一大路用，全世界之人類無鹽袂用得。按呢鹽是予物好食，予物件賣歹去，予社會上之人有好的生活意義。按呢的本質就是愛。
58母：啊！我以前毋捌鹽的寶貝，就是毋知我這-的第三查某囝的疼我的真意義。今趕緊共我叫我的第三查某囝珠花來。
59婆：珠花啊！緊緊來！恁阿母咧叫你落。
60三女：好！我來。阿母欲創甚物代誌？
61母：啊！我所疼的第三女兒，我前真冤枉你，我前毋知你疼我鹽的意義遐好！致到誤解，毋挃你，苦毒你。
你去拜堂聽道理，聽甲遐有智識，我攏毋知。按呢你著替我祈禱，求IS赦免我，我也欲𤆬恁兩個姊姐佮你來去聽道理，來去受耶穌的感化。
62三女：阿母，按呢真好，我前嘛是毋捌，是S。S的先生教我的，我才知。
今咱著全家來去信耶穌，做IS的學生，做世間的鹽，予這-的社會緊緊變做好的社會，有意義的社會，有幸福的社會。
63婆：按呢咱著同心來吟詩讚美主！（317首4節）
註：，親像个簡寫。
人物：母淑魂導演王
長女素香
次女素真
參女素理
阿婆許閃
小伎有志者

四途佮性途的來歷

這本使徒行傳，是路加所記的。這个路加是博學的醫生。伊捌佮保羅出外傳道，閣有查考耶穌的事，所以才會詳細知耶穌佮使徒的來歷。因為路加記載福音傳是咧講起耶穌的來歷，伊就紲記耶穌上天了後，使徒佮教會所歷過的事。伊所記的路加福音傳佮使徒行傳攏是用希利尼字寫的文墨不止好。
耶穌欲上天的時就對使徒講，「莫得離開耶路撒冷，著聽候父所應允，就是恁對我所聽見的，因為是約翰用水行洗禮，獨獨恁無偌久欲領受聖神个洗清。」耶穌上天了後學生就倒去耶路撒冷，上樓頂一心專務祈禱。
耶穌上天閣十日，就是五旬節的時。這个五旬節的意思，是因為對逾越節起，到上帝𤆬以色列的百姓出埃及到西乃山傳十條誡个日，拄拄是五十日，所以叫做五十日節。這个節是後來上帝命令以色列百姓來設的（看利未記23：15，16；新命記16：9）。
這个節亦閣名叫五穀粗收的節，因為佇這个節人著用起頭熟的五穀來獻予上帝（看利未記23：15，16，17）。
所以佇這日毋但通猶太，撒馬利亞，加利利逐家有人帶麵粉來獻予上帝，連出外的以色列人佮出外生湠的囝孫，亦著轉來獻祭上帝。所以佇一日人山人海幾若十色的腔口的人攏到耶路撒冷來守這个節日。
彼日學生攏聚集。「忽然對天有聲親像不止透的風，來充滿𪜶所坐的厝。就看見火焰親像舌，雙叉來歇佇逐人的頂面；眾人護聖神感動，話講逐國的腔口。」
這个代誌傳播，就通來守節，敬虔的以色列人挨挨陣陣走去看。學生就照逐人𪜶所捌的土腔講道理予𪜶聽。「所以眾人奇怪，憢疑相佮問講，這甚物意思？有人譏刺𪜶講，才个人酒醉。」彼得就起來徛講。阮是得著聖神个充滿，才有按呢，紲講論耶穌釘佇十字架，對死閣活的代誌，閣責備𪜶害死耶穌。眾人聽伊的話心肝親像刺咧鑿，大受感激，倚來問彼得佮使徒講「兄弟阮著怎樣做。」彼得講，「恁著反悔，敬奉耶穌基督的名來領洗禮，到得著罪赦免，按呢就通領受聖神。」彼日濟濟人歡喜接納伊的話，攏總有三千人領洗禮。

耶穌上天了後，眾使徒佮來信救主的人，𪜶毋是隨時一盡放捒摩西佮舊的禮數。𪜶雖然是守咱現時个禮拜日，逐禮拜相佮守晚餐記念救主的大恩，相勉勵相苦勸，相佮祈禱；iáu-kú亦紲守安息日，猶原上殿祈禱守節期，總是無獻祭，無守割禮。照猶太人的例近殿堂敬虔个人早暗往有上殿祈禱。
有一日彼得佮約翰下晡三點上殿堂，欲去祈禱。拄仔到殿，欲入門的時，拄著一個出世跛腳个乞食。彼得就用耶穌的名醫好伊。𪜶才的使徒若欲行甚物各樣的神跡往是講，「我倚靠耶穌基督的名命令，猶是予你怎樣。」
彼个跛腳的隨時好，塊彼得，約翰入殿內趒跳呵咾上帝。隻的殿內的人佮入殿來祈禱个人看見這个乞食出世跛腳，今話趒跳就大楞愕，攏總圍來看。彼得就順機會講，猶太人害死救主，今伊是用救主耶穌的名來醫好這个乞食亦勸𪜶著反悔來信靠耶穌得著救。
祭司，殿司佮撒土偕个人看見眾人攏圍纍咧譁譁滾，就緊緊來，聽見彼得咧教是百姓，引起耶穌予𪜶刣死有閣活，就掠𪜶兩人去關監，彼个乞食也紲掠去。
咱讀使徒行傳就知較常是祭司，讀冊人法利賽人，𪜶結做一黨佮撒土偕人來做使徒个對敵。因為祭司隻的人是猶太國的上等人，今看見百姓聽見使徒的教示，就驚了較無尊敬𪜶。閣使徒常常講起因害死救主，是真重罪，對按呢大毋甘願。
閣，使徒若講道理的時常常講耶穌閣活，人若信伊，話享受永遠活。撒土偕教的人𪜶毋信閣活的道理，對按呢亦大毋甘願。
撒土偕到𪜶無甚物信摩西的律例，亦無獻祭。祭司佮法利賽人，本然無甚物佮撒土偕人相交陪，今因為窘逐使徒就結liat做一黨。
到過日公會召彼得，約翰去審問。猶太國雖然是羅馬的屬國，羅馬有設官府來管𪜶，iáu-kú猶太的百姓若犯著摩西的律例，猶是𪜶的風俗，羅馬有准猶太國在地的七十二的頭人，就是一個祭司頭，佮二十三個大祭司，閣二十四個序大人，佮二十四個讀冊人，來審案。只72人就是猶太名叫猶太的公會。
這个公會的公長是佮殿堂做隔壁。𪜶會使得擬人的罪，亦會使得逐號的刑罰人，總是若欲定死罪害死人著將案，送予羅馬的官府。
公會就問彼得，約翰講，「恁是用甚物權柄，用甚物人的名予這个跛腳乞食話行？」彼得好膽分訴講，「百姓个有司官佮以色列的長老，今仔日因為病人得著恩典的緣故，恁問阮怎樣得著好，就是恁佮以色列的百姓著知拿撒勒人耶穌基督，恁所釘佇十字架的。上帝予伊閣活，就是用伊的名予這人的病得著好。放捒這个，無別个救主，是天下無賞賜別个名通予人得著救。眾人看見彼得，約翰不止好膽講話，知是無學問的人，就奇怪。」閣認得𪜶捌塊耶穌。也看著得著醫好的人，佮𪜶相佮徛咧，就無話通辯駁，總是毋愛𪜶四界播揚耶穌的名，召使徒嚴嚴禁止伊。
彼得，約翰就講，「聽恁的話比聽上帝的話較過頭，佇上帝的面前敢話講是公義媽？予恁想看。阮所看見，所聽見不得不著講。」
到轉來，彼得，約翰就將這个代誌共眾使徒佮朋友講。眾人大受感激，同心感謝呵咾上帝。祈禱的時所聚集的所在，若親像地動，這是因為聖神降臨，眾人大受感動，好膽干證道理。

在早使徒佮信主个兄弟姊妹，𪜶雖然有的無siâng姓，無siâng族，無siâng國，iáu-kú受大家相款待親像至親的父母，兄弟，姊妹。𪜶若有家伙錢銀是看做相佮的，大家相佮用，相幫贊，相扶持，所以無欠缺的人。若是隻的攏總毋是出佇人的勉強，就是對逐人家己歡喜甘願。𪜶彼時有積公錢，若有好額有現銀的，伊就將現銀來充落公；無現銀有濟家伙个就賣伊的家伙來做公的路用。
有一個信主的利未族的人名叫約瑟，使徒叫伊做巴拿巴。（這人後來有塊保羅到居比路，安提阿，以哥念，路士德，德庇，將近一兩年相佮傳道理）。伊有賣伊的田，將銀來交使徒。閣有一人名叫亞拿尼亞佮伊的婦人人殺非lat，𪜶亦將𪜶的業去變賣，欲來充公。
兩人同心合意相佮拍通套講，「咱將所个銀留淡薄起來家己用就好。咱銀賣遮濟，留只幾箍，使徒欲th愛畫知。𪜶話拍算咱將所賣的，攏有獻公。
對按呢就將銀去交使徒。𪜶兩人做這个代誌，意思敢毋是掠這个銀獻公做大要緊，拍算是愛護人呵咾𪜶大量。設使是出佇真心就將隻的銀攏總獻，iáu-kú驚了無夠，減敢暗靜留起來媽？
按呢𪜶戇戇想拍算袂這个業毋是公的業，亦毋是使徒做中人，亦使徒袂查逐個牆，所以𪜶想使徒予𪜶話騙得。事不知𪜶毋若是騙使徒佮教會，就是欲騙無所不知的上帝。亞拿尼亞將隻的銀來約佇使徒的面前。聖神隨時入彼得的心予伊知這个代誌。伊就責備伊講，「亞拿尼亞啥事予魔鬼迷惑你的心？你暗靜收囥賣田的金，是欲欺瞞聖神媽？田猶未賣敢毋是你的田媽？已經賣敢毋是你的金媽？啥事心肝生起這个念頭？你毋是欺瞞人，就是欺瞞上帝。」亞拿尼亞聽見這話，跋倒，氣斷。停有時半久，伊的婦人人亦入來未知這个代誌。
彼得講，「你賣田的價錢，若有隻的媽？」應伊講，「獨獨隻的。」彼得講，「恁啥事計謀欲試主的聖神？埋葬你的丈夫的人，伊的腳已經到門，亦咧欲扛你出去埋葬。」婦人人連鞭跋倒佇伊的面前氣斷。聖會佮聽的人攏大驚。「耶和華你鑒察我。我咧坐猶是起來，咧睏猶是精神，你詳細知。我的心內咧想猶未發出，你已經知久久。我的行踏你詳細鑒察。」（詩篇139：1，2，3）
「行真實的人是耶和華所歡喜；假做个予伊怨恨。」（箴言12：22）。

使徒以及信主的兄弟較常聚集佇所羅門的兩廊。這个廊是佇殿堂的東勢佮殿堂相連。伊的kuâinn四丈，閣不止媠；是用刻花鳥人物的杓石做柱。
彼得佇遐是做𪜶信主个人的頭。上帝亦賞賜伊有權能通行神跡來醫好病痛，所以耶路撒冷城內外佮近附的城个人若有破病犯邪神攏來揣彼得。
有人用蓆或是布做舖蓋，扛病人下佇街路邊，因為彼得若對遐過，若得著伊人影遮著，伊的病隨時好。祭司長佮伊同黨的人聽見隻的代誌不止受氣，就掠使徒關監。主的天使暝時開監門，娶彼得𪜶出去共𪜶講，「去徛佇殿堂內將這个活命的道理來教示百姓「使徒聽趁伊的話，天拍昲光去殿堂教示百姓。
過日祭司長欲審問使徒的時，就命令人去帶彼得𪜶來審。一下到地，監內四界揣無使徒，閣看見監門關鎖好好，牆壁厝蓋亦照原，顧監的人閣佇二重門咧守。𪜶大楞愕倒轉去將隻的情形回仆。
祭司長聽見奇怪，憢疑。忽然有一人來報講，彼得拄仔佇殿堂咧傳道理。殿司佮原差去𤆬彼得𪜶來會堂。祭司長駁問講，「阮減無嚴嚴禁止恁莫得用這人的名來教示人；今恁通耶路撒冷傳教。彼得佮使徒起來講，「應該著較遵趁上帝的命令，毋通較遵趁人的命令。祭司長𪜶這黨聽了就大受氣，計謀欲害死因。
公會七十二人的中間有一人是咧教舊約的律法禮儀，是百姓所尊重的人，名叫迦馬列起來講，「恁著細膩辦這幾若人。莫得插；因為𪜶所計謀，所做若對佇人出，自然家己敗壞；若對上帝所出，的確袂敗壞，驚了恁的所做是悖逆上帝。」迦馬列講了，祭司長召彼得𪜶倚來拍伊紲禁止伊傳道理。總是使徒看做因為耶穌的名受凌辱，實在是榮光。所以閣較出力四界播揚道理。
咱看教會的史記，知真濟人是捌對彼得的好膽干證道理大受勉勵。
彼个做天路歷程的文約翰捌予官府掠去關監十二年。官問伊講，「你若毋允你決斷毋過傳道理，就欲共你充軍。
文約翰應講，「你欲共我充軍，我無法得通阻擋你。總是你隨時放我，我隨時閣傳道理。」

以色列个人對巴比侖倒來猶太國了後，濟濟人去別國趁食，有的小亞西亞（就是現時的土耳其），有的去埃及，希利尼，羅馬，才的國。iáu-kú𪜶常常數念耶路撒冷做聖城，若趁有幾个圓就愛倒來徛耶路撒冷，親像中國人若去出外往是憶著伊的搖籃血跡。𪜶若去出外往是學彼所在的話。佇耶路撒冷有去希利尼出外的猶太人。其中濟濟信耶穌的道理。咱看使徒行傳第4章34節有講起耶路撒冷的教會怎樣積公銀咧賑濟教會內的送鄉佮守寡人。總是使徒較要緊是顧傳道理，無彼號心神通賑濟到逐個公道。才个去希利尼出外信主的猶太人嫌教會無平正是，賑濟在地的守寡人，無賑濟隻的出外的使徒因為聽見這號的話，就大家聚集來參詳。對按呢議論欲設立七人做執事來料理隻的銀項佮賑濟的代誌。七人的中間有揀著一人名叫敘提反，是深信亦受聖神感動的人。伊有行濟濟奇異的代誌佮各樣的神跡。「彼時有屬佇離逼抵若股利耐，亞歷山太，基利加，佮亞西亞會堂的人，起來佮敘提反辯駁。」
敘提反不止大口才駁贏𪜶。對按呢眾人消餒變成著急，就用銀買囑加誣敘提反，褻瀆上帝佮摩西。百姓，長老，讀冊人𪜶聽見這个代誌，就大受氣敘提反，隨時做一個追追來掠，拖去公會。𪜶就買證人來誣告伊，濫糝講聖所佮律法，閣誣告伊講，「阮有聽見伊的話講，拿撒勒的耶穌的確毀壞這个所在，亦欲改摩西所傳的律例。」敘提反雖然聽見遐个人濫糝干證，伊的心平安。佇公會个中間咧坐的人攏相敘提反，看見伊的面貌親像天使。祭司長問伊𪜶所告的，你講，「果然有做這个代誌無「？敘提反所分訴佮開拆的大略有幾若項：（1）伊有引起以色列人在早的來歷，予𪜶知伊毋是誹謗摩西以及摩西的律例。（2）上帝雖然是吩咐摩西佇曠野搭布棚，亦准所羅門起殿，「若是人的手所創造的殿，至kuâinn的上帝無徛；照先知人所講。主有講。天是我的座位，地是我的腳踏，恁有甚物殿堂通予我徛啊？萬項物敢毋是我的手所創造？」敘提反引起隻的，意思欲責備遐的猶太人，因為𪜶是傷過頭對重彼間耶路撒冷的殿。到路尾是嚴嚴責備𪜶講，「恁驕傲，硬心，踢hiê人。常常悖逆聖神，」恁學恁的祖害死先知，今閣害死眾先知所讖語的救主。
眾人聽這个話，受氣到咬牙切齒。敘提反受聖神感動攑頭看天，講，「我看見天開，人主徛佇上帝的正手爿。」彼句「徛」有意思。咱看聖經平常是講「坐」佇上帝的大爿。遮講「徛」意思敢是救主備辦便便欲接納伊到天堂。「眾人受氣大聲喉叫，掩𪜶的耳孔，同心椏缺，趕敘提反出城，用石頭抌伊死。遐的干證敘提反的人褪衫橐佇少年人，名叫掃羅的面前。」（看行傳22：20）
這个掃羅，亦名叫保羅，後來是佇使徒个中間第一博學，第一出力，大名聲的人。敘提反祈禱講，「請主耶穌接納我的神魂；跪咧大聲叫講，主矣，莫得將這个罪來歸佇𪜶。講煞就死。」敘提反是通使徒佮信主个人的中間頭一個為著主的名予人害死个。

掃羅（後來名叫保羅）是出世佇大數城。大數是基利加的省城。基利加是小亞西亞羅馬屬國的一省。大數是船隻往來生理鬧熱的埠頭。百姓大半是希利尼人。希利尼人文風極乘，所以佇遮有設學堂，學院。伊的學問袂較輸雅典城，（就是希利尼國的京城）佮亞歷山太，（就是埃及國的京城）。猶太人濟濟去大數做生理。耶穌降生後五，六年，就掃羅出世佇大數，伊的老父是便雅憫族的猶太人。𪜶的序大人共伊號名叫掃羅，檢采是用𪜶族中出名的王來予伊，猶是檢采是數念伊是對上帝求个。因為照希伯來的話，「掃羅」只兩字的意思佮「撒母耳」彼句相同，就是對上帝求个。毋知掃羅有兄弟仔無，總是伊有一個小妹，（看行傳23：16）。
伊的父母是法利賽教的人。𪜶掠別國个人做無清氣，所以毋肯佮希利尼猶是別國个人交陪。掃羅到大漢就去耶路撒冷，佮這个通猶太第一博學七人中間的一人名叫迦馬列讀冊。猶太人所讀的是掠舊約做第一對重，親像中國的對重四書。照猶太國的例，讀冊人著閣兼學工藝。𪜶掠這項做不止要緊。𪜶的俗語講，「人若無教伊的囝工藝，是親像教伊做賊。」「人若學工藝親像葡萄園圍籬笆。」掃羅是學織帳枋布。咱讀新約，第一佮救主的道理做對敵的，就是法利賽教。掃羅是法利賽教博學出名的人，所以出頭來大窘逐教會。「掃羅陷害教會，入信主个人个家不論是查埔查某，攏掠來關監。」（看行傳8：3）

敘提反受害彼時耶路撒冷的教會拄著大窘逐；使徒以外攏四散佇猶太，撒馬利亞隻的地方。四散个人遍四界傳福音。腓力走去撒馬利亞。腓力就是耶路撒冷的教會所揀這个執事个中間的一人。撒馬利亞城是佇耶路撒冷的北勢，相離十舖。耶穌未降生720年，亞述國王名叫撒萬尼斯有攻擊撒馬利亞到三年久。遐在地的以色列人差不多做一下予伊掠去到亞述國。撒萬尼斯就將伊的百姓有的遷移去徛撒馬利亞來佔伊的地。
亞述人本是拜佛。到撒馬利亞就佮撒馬利亞掠無了的猶太人結親；對按呢捌道理來敬拜上帝。對彼揲到今，撒馬利亞佮亞述人所生的囝孫所對重的，就是摩西的五經若定。到以色列族對巴比侖倒來欲起聖殿的是，𪜶撒馬利亞个人亦愛有份。總是以色列人毋肯，所以𪜶另外起一間佇撒馬利亞的山頂，通佇遐獻祭服事上帝。對這个代誌猶太佮撒馬利亞大家不和。加利利的猶太人若欲到耶路撒冷較常是彎對較遠的路。
腓力走來到遮，就將基督的道理教示，紲行醫，醫好犯邪神的人。眾人看見伊所行攏是好事，心肝就意向伊，亦有人信救主領洗禮。佇這个撒馬利亞有一個大出名的司公名叫西門。伊話行邪術。伊聽見腓力講道理，就信領洗禮。耶路撒冷的使徒聽見撒馬利亞人承受上帝的道理，就差彼得，約翰去遐。兩人替眾人祈禱，將手來摸𪜶，攏總領受聖神。西門看見使徒摸手連鞭有聖神个賞賜，就用金獻出講，「將這个權能來予我，予我，予我手所摸个人領受聖神。」彼得講，「金佮你，攏著滅無；你拍算上帝的賞賜通用金買媽？我看你親像佇苦膽的中央，予私慾所縛。」西問講，「恁著替我祈禱，求主予恁所講的災禍無到我兜。」
主的使者就召腓力離開撒馬利亞去耶路撒冷的南勢，到加殺的路。「彼个路是曠野。」佇遐拄著哀提o逼的女王大權柄的太監哀提o逼國是佇埃及的南勢。這个太監有去耶路撒冷敬拜上帝。敬拜上帝明白，坐馬車欲倒去。伊咧看以賽亞的冊。聖神就感動腓力著近倚，解明救主的道理教示伊。太監親身，求欲領洗禮。腓力就行洗禮予伊。主隨時召腓力去偕撒利亞。

頂章是講保羅出頭窘逐教會。擔這擺欲借祭司長的權，共伊討批欲去大馬色，掠信主的人，欲縛伊，押送到耶路撒冷來辦𪜶的罪。
大馬色是佇耶路撒冷的東北勢，相離48舖。這个城是通世間第一早所造的。彼時這个城是敘利亞國的京城，有三四萬出外的猶太人佇遐，有設三四十間个會堂。
耶路撒冷到大馬色平常時做八日行。保羅已經行六日的路，忽然對天豪光燦爛直直射伊，伊就揤佇土腳，聽見聲講，「掃羅，掃羅，啥事窘迫我？掃羅講，你是巳tsuī？主講，我是你所窘迫的耶穌。你起來入城，咧欲將所應該著行的代誌教示你。」伊同行的人大楞愕，賣講話，有聽見聲亦看無人。
保羅peh起來，目睭雖然褫開，總是袂看見。同行的人就牽伊入城。
照保羅的本意，若到大馬色彼所在尊貴的人畫接納伊，佮伊鬥腳手，將信主个人做一下共伊縛捋起來，解送去耶路撒冷辦罪，伊的心毋知欲歡喜到怎樣。無疑行欲到仔毋成到的時，事勢攏變了了，本是兇惡的豺狼，今是變做乖的羊羔；伊三暝日袂看見，亦袂啉食。到第四日，耶穌上帝有出現指點亞拿尼亞，保羅徛起的所在，教伊著醫好伊的目睭紲教示伊。亞拿尼亞聽見上帝講保羅的名就驚，因為知保羅是做救主第一大的對敵。主就共伊講，「你去，伊是我所揀選的器具，咧欲播揚我的名予異邦人，佮人君佮以色列的百姓聽。」
亞拿尼亞攏照主的話來行；保羅目睭好，受聖神感動歡喜領洗禮。閣無幾日治會堂將耶穌做上帝的囝教示人。保羅後來有講，若是我得著憐憫，是因為耶穌欲佇我，第一歹个人，顯明祂一切的吞忍，來做後來信靠祂得著永活个人的模樣（伊提摩太1：16）。主耶穌憐憫伊，也的確歡喜憐憫後代無萬數的罪人；反悔罪，信祂做救主的人，攏話得著赦罪。

保羅踮大馬色無日就去亞剌伯；是佇敘利亞的東南勢，這國大半是大山佮沙漠。保羅檢采是徛佇山野。在早摩西，以利亞有徛佇西乃山野。上帝佇遐有默示𪜶著怎樣做。保羅，敢亦是佮𪜶親像。上帝召伊去遐備辦心通做異邦的使徒。伊踮遐年外才轉來大馬色。伊佇會堂佮猶太人辯論舊約佮耶穌的道理，猶太人暝日篾佇城門裡欲害死伊。保羅知𪜶的計謀，所以學生透暝用籃予保羅坐，對城牆縋落去。伊順勢去耶路撒冷，愛佮主的學生結冤。𪜶逐人大驚，毋信伊已經做救主的學生。照𪜶拍算敢是保羅用奸詐步欲來掠𪜶。巴拿巴知𪜶硩驚，才𤆬伊來見使徒，將伊佇路裡看見主，主佮伊講話的代誌，亦佇大馬色好膽稱呼耶穌的名，攏齊全講明。保羅佇耶路撒冷佮學生相佮聚集，亦好膽干證耶穌的名，佮遐个講希利尼話的猶太人辯論。
保羅的事敢是早伊大陷害教會，擔著胚命佇道理。（看行傳22：17－21）。
遐个人計謀欲害死伊。救主耶穌，敘提反攏是用道理教示耶路撒冷的人，𪜶反轉害死因。今上帝對𪜶的中間，召這个博學熱心窘迫教會的人，𪜶亦欲收拾伊的性命，可見𪜶的心肝是親像磁燒，鐵拍。
兄弟知耶路撒冷愛謀害保羅，就送伊去偕撒利亞，予伊搭船倒去大數。保羅轉來大數，毋是驚遐个人欲害死伊。伊要緊欲遵趁上帝的旨意。看行傳21：13就會知伊的心志。保羅知上帝召伊，予伊做異邦的使徒，毋是欲予伊踮佇耶路撒冷（看行傳9：1；加拉太1：17）。

對佇耶路撒冷拄著窘逐个時，使徒佮信主的兄弟姊妹攏走四界去。𪜶到不論甚物所在，猶原是傳救主的道理。彼得知佇呂代有聖徒徛起。彼得就去遐。呂代是倚耶路撒冷，往來大路的一所在，離約冇三舖；約冇是佇耶路撒冷的西北勢，相離十舖。伊到呂代有醫好一個八年半遂的人。佇約冇有一個婦人人名叫都鉸，常常做好事，捨施艱苦人，有過往。
學生就去呂代請彼得佮𪜶去，用祈禱予伊閣活。對按呢四界文風報答真濟來信耶穌「彼得佇約冇久久徛佇翻皮師傅西門个家。」
佇偕撒利亞（離約冇10舖）有一個羅馬的百總，名叫哥尼琉，是敬虔服事上帝，亦是大量愛捨施人。當時羅馬是拜偶像的國。𪜶的官府較濟著捌希利尼文。彼時舊約有翻譯過希利尼字。檢采是對按呢，哥尼琉才知通敬拜上帝。總是可惜伊毋捌救主，所以上帝有施恩用各樣的形像指示伊，著請彼得來教示伊。哥尼琉就差三人去請伊。
𪜶佇路裡行的時，彼得上厝頂祈禱。彼裡的厝頂是搭磚棚，人畫四界行，亦話做人歇睏的所在。祈禱个中間，彼得「忽然看見天開，有一個器具降落佇伊的面前，款式親像大塊布，縛四個角頭，隊地；內面有四腳的精牲，亦有蟲豸，飛鳥；有聲講，彼得起來刣去食。彼得講，主，毋通；粗俗的物無清氣，我未捌食。彼个聲閣講，上帝予伊清氣的物，你毋通拍算是粗俗。」講三擺，彼个器具就對天收去。彼得拄拄咧想這个各樣形像是甚物意思，只三人拄仔到來請伊。聖神即時教彼得著佮𪜶去。過日伊就佮𪜶去。
哥尼琉本知彼得底時話到，就請伊的親戚佮伊做官的朋友來聽候。彼得就共𪜶講，「猶太人入異邦人的厝無合宜，這是恁所知；萬國有敬畏上帝，行公義的人，的確予伊所歡喜。」伊紲將救主釘十字架閣活的道理教示𪜶。
哥尼琉佮伊相佮佇咧个人隨時受聖神个感化。彼得彼日就共𪜶行洗禮。
照猶太人的心，𪜶是拍算𪜶是上帝所揀的百姓。希利尼人拍算𪜶是通世間第一文墨。羅馬人拍算𪜶是天下無敵，對按呢就三不服。今上帝有教示彼得毋-通分別猶太佮異邦，猶是不論甚物國。「咱眾人，不論猶太，或是希利尼，做奴僕仔是無做奴僕，攏是用一個神來領洗禮，攏有啉對一個神，攏總是合做一個身軀。」（伊哥林多12：13）。
彼得到耶路撒冷，遐的奉割禮个人佮伊爭辯；伊捌佮無受割禮个人相佮食。彼得講，哥尼琉𪜶遐个人受著聖神的感動，佮𪜶信主的人無各樣。「眾人聽見這話就無話通歸榮光上帝，講，上帝亦賞賜異邦人反悔，予伊得著活命。」

耶路撒冷的教會聽見有居比路，古利奈信主的兄弟去安提阿傳救主的道理，濟濟人信，所以𪜶就差巴拿巴去安提阿傳道理設教會。安提阿是佇敘利亞的西北勢，離耶路撒冷一百舖，離大數二十外舖。
彼揲佇通世間第一大的城是羅馬，第二是亞歷山太，第三是安提阿。清清城內的百姓，有二十外萬人，生理真鬧熱，百姓真富，風俗真歹，人攏放縱私慾奢華，逐年了銀十外萬箍做虛華的所費，這个城捌十五擺予對敵攻擊搶劫，七擺地大動，厝宅倒真濟，人死真濟。佇耶穌降生1871年，地閣大重，厝倒成半。現時佇遐賰五六千人若定。
巴拿巴到安提阿欠人幫贊，所以去大數招保羅。對兄弟送保羅，到偕撒利亞倒去大數，到這時差不多有五年久，保羅佮巴拿巴相佮去。𪜶兩人踮安提阿傳道理誠年久。信个人益發濟。學生叫做基督徒是對這个城起。Ch豬的名敢是安提阿教會外的人，譏刺信主个人做彼个予人釘十字架基督的學生，來凌辱𪜶。通新約只有兩擺叫這个名，這擺就是阿基冇王對保羅講，「你用幾句話就拍算我畫做基督徒媽？（看行傳26：28）。
閣一擺就是彼得講。若是做基督徒來受陷害，才無見笑。（看伊彼得4：16）。
平常是家己叫做「兄弟，」「信主，」「聖徒，」「學生。」
總是咱信主的人，掠這个名做榮光。現時差不多通世間的信耶穌的人，家己稱呼這个名。
道理對彼時治安提阿直直興旺，到耶穌降生後400年，佇這个城有十外萬信主的人。治安提阿的城外，有一間大廟，和尚幾若百人。羅馬皇帝照例著去遐獻祭，和尚攏著來助祭，本然極鬧熱。到道理興旺的時，皇帝閣照例來行，只有賰一個和尚，用一隻鵝來獻祭若定。

當保羅巴拿巴治安提阿的時，耶路撒冷的教會拄著希律王窘迫。通新約有記七个希律。這个希律是彼个刣死伯利恆嬰仔的孫，是彼个刣死行洗禮約翰的小弟，是彼个佇偕撒利亞審問保羅的老父。
照猶太國的史記有講起伊是不止愛順民心，所以伊雖然是外國人亦趁猶太人的禮儀去聖殿獻祭。這揲伊知猶太人恨袂得通使徒死，所以掠約翰的兄弟雅各來刣死。照𪜶猶太人拍算，人若迷惑人趁異端，就刣死算是第一重的刑罰。猶太人看見希律刣死雅各真歡喜，希律就閣掠彼得去關監，用鐵鏈縛teh，閣派十六名兵，分做四班，通暝輪流來守，每班兩個踮監內，兩個踮監外醒醒咧把守。希律欲拖彼得出來刑罰彼暝，主的使者降臨，搭彼得的胸脇，講，「緊緊起來；彼揲鐵鏈攏脫離。」彼得綴伊出去，經過把守的兵仔一所在，又閣過第二个所在；監裡有鐵門透城，彼得到遮門家己開，行出一條的街路，天使才離開伊。彼揲彼得醒悟講，主果然差遣使者救我脫離希律的手，無成猶太百姓的所愛我今實實知。咧想的時，就到約翰名叫馬可的老母馬利亞个家，濟濟人佇遐聚集祈禱。彼得拍外面門，有查某囡仔名叫羅大聽見拍門；認得彼得的聲歡喜，門袂顧得開，走入內面講，彼得佇門外咧徛。眾人講，你是發狂；查某囡仔出力講，有影；若果然有按呢，就是伊的天使。彼得閣再拍門無煞；後來開門，眾人看見攏楞愕！」
過日希律掠無彼得，就命令押兵去刣，希律就去偕撒利亞徛。閣無偌久，照猶太國的史記所記的，是羅馬皇帝的聖壽，亦湊抵崁拄拄是希律做猶太王三年。
所以就穿王服，坐王位。百姓僭稱伊做上帝。伊直直受無阻止𪜶，所以上帝當眾人的面前予伊予蟲咬死。

巴拿巴佮保羅治安提阿咧設教會的時，有幾若個先知對耶路撒冷來遮。其中有一人名亞加布，受聖神感動讖語講，「天下咧欲大飢荒。」「天下」意思是羅馬佮伊的屬國。對按呢安提阿的教會，就知通持防積聚糧草。到羅馬皇帝名叫革老丟坐位彼時，果然幾若擺有拄著這號的災禍。其中敢是有一擺佇猶太國拄著較大的飢荒，所以安提阿信主的兄弟有捐題差保羅巴拿巴帶銀來賑濟耶路撒冷的教會。𪜶兩人賑濟煞，娶約翰，名叫馬可對耶路撒冷倒來安提阿。這个馬可就是寫馬可福音傳彼个。治安提阿的教會兄弟中間有幾若個先生佮先知，就是巴拿巴，西面，路求，馬念，保羅。聖神召𪜶其中兩人就是保羅，巴拿巴做異邦的使徒。所以大家相佮禁食祈禱，用扞手的禮數共𪜶設立做使徒。𪜶受聖神个差遣去西流支，搭船到居比路。西流枝是海口的所在，離安提阿六舖。居比路是大的海嶼，離西流支30舖，平平治安提阿的西勢。船駛到居比路一個海口名叫殺粒米。𪜶就入猶太人个會堂傳道理。約翰做𪜶的幫手。後來閣對陸路去居比路西勢的海口，名叫冇拂。Tīchia有一間真大的廟，廟內服事一仙查某佛。彼仙流傳講是對這間廟口的水沫出世的，因為這間廟拄拄是佇海墘，香客對五路攏到遮敬拜。
保羅巴拿巴到遮个時拄著居比路的總督名叫敘求保羅佮一個司公相佮咧行。這个敘求保羅召𪜶兩人來講上帝的道理予𪜶聽。司公就出頭來做對敵遏止總督的信。「彼時掃羅亦名叫保羅，用主的名責備司公予伊青盲。總督看見奇怪紲來信道理。
咱看使徒行傳，對第7章尾到13章第9節，路加攏是叫保羅做掃羅。對遐到尾章攏是叫伊保羅。
有人拍算是因為佇冇拂這个第一代先來趁道理的就是總督出名的人，所以保羅才改伊的名來佮伊相同。敢毋是按呢保羅毋是驕傲的人。閣有人拍算這个居比路是異邦。今保羅頭一擺傳道理佇外邦人，所以就改伊的名。閣有人拍算伊敢有兩個名，一個是希伯來的話，就是「掃羅」，是猶太人所叫的，閣一個是羅馬話就是「保羅」，是羅馬佮希利尼人所叫的，聖經攏無講明。

保羅，巴拿巴佮同行的人對冇拂到旁腓利亞的別加。約翰離開𪜶，倒去耶路撒冷別-鉸是旁腓利亞的省城，是佇大數的西勢，三里五十舖。對別加起身去比西抵的安提阿，這所在是佇別加的正北相離十六舖。安息日就入猶太人个會堂。猶太出外人，不論出外到甚物所在，佇遐設會堂，聚集敬拜上帝。這號會堂是對巴比侖轉來以後才設起。較早的時諒必平常是逐人家內家己禮拜，若是拄著獻祭猶是節期，才到耶路撒冷。
會堂有一個傳道理先生主理，逐安息日是讀摩西的五經。只五本有分做五十四章，差不多是一年的路用，按呢若到年尾，就遮的經話讀攏總完。眾先知的冊亦是同這个法度。主理讀了，就本身開拆，猶是請兄弟看有甚物欲相苦勸，相勉勵。
今安提阿會堂的主理看見有一個外客（就是保羅）佇咧，就請伊起來講道理。保羅引起舊約來干證耶穌是𪜶所向望的彌賽亞，閣指示人毋是對倚靠摩西的律例來得著赦罪，是對信靠救主。
𪜶到出會堂，眾人請保羅後禮拜閣開拆這號的道理，「後安息日通城的百姓差不多攏聚集來聽上帝的道理。猶太人看見人濟，怨妒辯駁保羅，亦誹謗譏刺伊，保羅巴拿巴好膽講，上帝的道理的確著代先傳予恁，恁棄絕家己擬定毋應該得著永活，所以阮反轉向異邦人。異邦人聽這就歡喜，呵咾主的道理。對這裡道理廣闊播揚佇四方。」猶太人看見信个人濟，就使唆尊貴的人趕𪜶去。保羅，巴拿巴就起身去以哥念。以哥念是佇以弗所，大數，安提阿的大路，是佇比西抵安提阿的東南勢相離十五舖。到地就入猶太人个會堂傳道理。真濟猶太佮希利尼人來信。毋信的猶太人使唆異邦人來窘逐𪜶。𪜶兩人猶原好膽踮遮干證真理。信个人益發濟。有人是倚猶太人，對按呢分做兩黨。「異邦人，猶太人，佮彼裡个有司官，椏缺只兩人，愛欲凌辱𪜶，用石頭欲抌--𪜶。只兩人知這个代誌，逃走去呂哥尼的路士德，佮德庇只兩個城邑，遍四界傳福音。路士德，德庇攏是佇以哥念的東南勢。路士德離以哥念十舖，德庇離路士德六舖。佇路士德有一個出世軟腳的。保羅就命令伊著徛四正。彼人連鞭話跳起來行。眾人看按呢，大聲講，「隻的上帝假借人的形像降臨佇咱的中間。」就稱呼巴拿巴叫做tiu事。」因為保羅𠢕講話，叫伊做希尼米。
tiu事是希利尼第一城，第一大的一仙佛，差不多親像中國的玉皇。希尼米是畫保庇人口巧舌便的佛。城外tiu事廟的祭司牽牛仔，捀花帽來；眾人愛欲獻祭巴拿巴佮保羅。兩個使徒聽見這个代誌，拆裂𪜶的衫，趒入眾人的中央，大聲講，恁啥事按呢做？阮亦是人，佮恁同一樣的人情，刁持來傳福音予恁，予恁除去隻的無影的物，來歸倚創造天，地，海，萬項物永活的上帝。兩人講這个話，是獨獨予眾人獻祭無成若定。
有幾若個猶太人對安提阿，以哥念來使唆眾人，用石頭抌保羅。𪜶拍算保羅已經死，就拖出城外，學生圍咧，保羅起來入城。過日𪜶兩人就去德庇，對原路經過路士德，以哥念，比西抵的安提阿佮別加，來堅固學生的心，紲設立長老。對遐閣起身去亞大利搭船倒來敘利亞的安提阿，將𪜶所經過的事共眾人講。以後𪜶兩人久久踮治安提阿。

保羅，巴拿巴治安提阿的時有幾若個猶太人，信主的兄弟來遮。𪜶教示隻的兄弟講，若無照摩西的律例來領受割禮，就無通得著救。保羅，巴拿巴出來敆𪜶辯論，教會就差𪜶兩人佮𪜶中間另外幾若人上耶路撒冷佮使徒，長老相佮參詳，著照摩西的律例仔毋免。到地，聚會的時有法利賽人來信主的兄弟講，「的確著守。」眾人議論紛紛。彼得就起來講，「上帝捌人的心，用聖神賞賜咱，亦賞賜異邦人做干證；無分別彼此，獨獨用信來清氣伊的心。今啥事欲試上帝，將祖公佮咱所袂擔的擔，來橐佇學生的頷頸，倚靠主耶穌的恩典，咱信就得著救，佮伊一般樣。」彼得講煞，雅各就紲起來講，「照我的意見，異邦人歸上帝毋通攪吵伊。著寄批警戒𪜶講，莫得姦淫，祭偶像污穢的物，捏死的精牲佮血莫得食。」
當時大會禁人毋通食血，捏死的動物，佮祭偶像的物。這毋是因為人若食遮的物，就袂得著救，是因為大會愛彼揲的會友著和睦。當時教會中有猶太佮異邦信主个人做堆咧禮拜。信主的猶太人猶咧守摩西的律例，無食血，無食捏死的物；若看異邦人有食，心肝衛生起厭賤。異邦人若甘願讓𪜶，無食彼號物，按呢大家話和睦，通相佮聚集服事主。
這毋是永世代基督徒著守，因為論食物的事主耶穌的時，就攏開禁。馬可9章19節講，伊講按呢是予逐項的食物攏清氣。
論食祭偶像的物，保羅有教示咱著同情別人的淺信，咱的兄弟若信毋通食，咱著莫得食，予𪜶的心平安（伊哥林多8：4－9）。
這4項的中間，一項是禁淫亂。西亞西亞古早的時有歹風俗，遐的世俗人咧想，欲拜神明著紲行姦淫，神明才會歡喜。今𪜶來信主，大會驚了𪜶無痛恨這號的歹。所以著禁。
使徒長老就照雅各的話，寫批差兄弟所尊敬的pa殺pa，西啦，佮保羅，巴拿巴去安提阿來開拆批內的意思予兄弟明白，毋免守摩西舊的禮儀。眾人歡喜接納。

過幾若日保羅就招巴拿巴去巡前傳道理所得著遐的兄弟予逐所在。巴拿巴愛招伊的表兄弟，約翰名馬可同行。
保羅因為馬可前佇別加做伊家己轉去耶路撒冷，無佮𪜶相佮對頭到尾四界去傳道理，所以保羅毋愛伊去。對按呢兩人不和。巴拿巴就佮馬可搭船去居比路。保羅佮西啦去敘利亞，基利加來堅固只兩省信主个人的心。
保羅，西啦對基利加去隔壁省呂哥尼的德庇，佮路士德。佇遐有拄著一個少年教會的兄弟名叫提摩太。伊的老父是希利尼人。伊的老母有年支佮伊的媽羅以，是信主的猶太人，所以伊對細漢捌聖經。保羅就招伊相佮去傳道理，提摩太佮伊去。對這揲以後，伊常常佮保羅四界出外。保羅不止疼伊。保羅，西啦，提摩太，路加𪜶四人對呂哥尼去腓呂加，才閣去加拉太，想欲去亞西亞比催尼傳道理。亞西亞毋是現時的亞西亞，就是只小亞西亞內一省的名，就是現時土耳其的西勢。總是聖神攏毋准𪜶去只兩所在，所以𪜶就去特羅亞。保羅彼暝看見各樣的形像，有馬其頓的人徛咧來求伊講，「請你過來馬其頓幫贊阮。」馬其頓是佇希利尼的正北勢。𪜶就隨時搭船去。無幾日就到腓立比。這所在是馬其頓一個縣城。真濟羅馬人來遮出外。亦有幾个猶太人。因為猶太人少，所以無起因个會堂；只有佇溪邊裡設一個祈禱的所在。到安息日保羅𪜶才个人去遐講道理。
有濟濟婦人人聚集，其中有一個敬虔拜上帝，賣紫色布鞋婦人人名叫呂底亞，聖神開伊的心伊隨時接納道理。保羅共伊行洗禮。後來beh-koh去原所在禮拜的時，佇路裡拄著一個犯邪神話占吉凶的女婢，予伊的主人趁錢。「這个女婢塊保羅，大聲叫講，才的人是至kuâinn上帝的奴僕，將得救个道理傳予咱。」這个女婢按呢幾若擺，保羅毋歡喜，越頭共邪神講，「我倚靠耶穌基督的名，吩咐你離開這个查某囡仔。」邪神就出去。
伊的主人看見女婢袂閣共伊趁錢，就掠保羅，西啦拖入街市，解送予官，告伊傳異端，無照羅馬的方例。眾人規群起來攻擊𪜶。官府命令褪𪜶的衫來拍𪜶。拍到不止傷重。關佇監裡，吩咐顧監个人仔細把守。顧監个人領受命令，共𪜶關佇內重監，用腳架枷伊的腳。半暝保羅，西啦祈禱吟詩呵咾上帝，監犯聽見。連鞭地搖動，監的地基攏振重，監門攏開，刑具脫離。顧監个人醒，看見監門開，拍算犯人的確逃走攑刀欲自盡，保羅就大聲叫講，毋通家己害，阮攏佇咧。顧監个人討火，跳入來，驚到蟯蟯掣，仆佇保羅，西啦的面前；𤆬伊出來，講，先生，我著怎樣做，才會得著救？應講，著信主耶穌基督，你佮你个家攏得著救。
彼暝顧監个人洗𪜶兩人的傷痕，全家領洗禮。天光，彼个官府命令伊的差役講，著放只兩人。顧監个人將這个代誌報保羅知。保羅講，阮亦是羅馬的百姓，未有定罪，忽然當眾人的面前受拍關監，今愛欲暗靜放阮，的確毋通，聽候伊家己來𤆬阮出。差役去稟覆官府。官府聽見保羅是羅馬的百姓就驚，隨時來求伊𤆬𪜶出去，請𪜶離開這个城。兩人出監，入呂底亞的厝，見著兄弟勉勵安慰𪜶，就去別所在。

保羅，西啦離開腓立比去帖撒羅尼加。這所在是通馬其頓省第一鬧熱的埠頭，離腓立比三十舖。濟濟猶太人出外來遮做生理，所以有起幾若間个會堂。這个城現時iáu-kú佇咧，這揲有七，八萬人佇遮，其中有三萬外人，是古早猶太遐个出外人的後裔。
伊的生理猶原是鬧熱。𪜶到地猶原去猶太人个會堂佮𪜶守安息日，紲辯論道理。有真濟的希利尼人，亦有濟濟尊貴的婦人人，聽保羅个辯論來信主。猶太人來信，不過是幾人若定。毋信的猶太人看見遮濟人信保羅的話，就起妒賢的心，去佮街市的匪類結黨，嘻嘻父父來對保羅，西啦的寓所欲掠伊。
湊抵崁𪜶兩人出去，就將厝主耶孫佮幾若個兄弟掠去送官，告伊窩藏匪類違逆該殺的命令，講，有別个王耶穌，用按呢來擾亂天下。猶太人講這是欲哄彼个官府佮眾人；官府就對耶孫佮伊的黨類討保狀敨放𪜶。兄弟教保羅，西啦著透暝走去比利亞，比利亞猶原是馬其頓省的一個城，佇帖撒羅尼加的西南勢，相離十五舖。𪜶照舊入猶太人个會堂講論聖經，干證救主是彌賽亞。𪜶遐个人毋是干焦聽若定，有閣過家己查考講究。
對按呢猶太人濟濟來信主，希利尼尊貴的查埔，婦人亦嶄然濟。帖撒羅尼加毋信的猶太人，聽見保羅𪜶佇遮，就來使唆這裡的人。兄弟知𪜶的計謀𤆬保羅到雅典。
咱著學比利亞的人。𪜶毋若是聽保羅的話，是家己出力講究聖經。佇大英捌有一個大博士。伊是五十外年咧教聖經的大學。伊有用本文佮幾若國的字來講究聖經。佇七十外歲的時，伊有講，「聖冊是若親像金礦，那掘若話得著新的，亦閣親像水泉，那上若濟。」佇大美國有一個查某囡仔，對兩歲就青盲，啞口閣臭耳人。有一個醫生將凸字予伊摸。伊勤勤講究到會曉得。後來就出力摸凸字的聖經，到指頭仔流血。咱目光个人減毋著比伊閣較出力媽？

雅典是希利尼的京城，離比利亞六十外舖。當彼時這个城算是羅馬國第一文墨的所在。不但是按呢，亦是對古早到現今，佇天下第一出名𠢕畫，𠢕用石雕琢人的像佮起造宮殿，樓閣佮石坊。
保羅已經到雅典，猶原閣再入猶太人个會堂，亦逐日到公眾的所在攏是佮人辯論道理。這所在四面攏有徛石坊佮名人的像，不論君民人等攏會使得到。凡若有口才出眾，以及有甚物博學新奇的才調，逐下晡攏通到遮來辯論。
佇這个城有兩個大博學的先生，一個名叫以比古羅。伊有設一個教將伊的名來號伊。這个教的道理是講，人死就煞，所以佇世間著奢華享樂來過一世人。閣一個別个先生，名叫西怒，伊亦有設一個教，名叫士多亞。伊的道理大略是講人佇世間不論所拄著皆有定數，所以喜怒哀樂攏是空空；亦是勸人行好。
只兩個教智慧的人，佮保羅爭論；爭論攏袂條直。眾人就拑伊去亞碌巴古。這所在是山的名，是佇雅典的城內。山頂有起一間大廟，差不多親像中國的孔子廟。廟口有一仙大石佛，就是隻的博士所敬拜个。
廟內不時有讀冊人佇咧。保羅到亞碌巴古，眾人講，「你所講信的道理阮會得通知媽？」
保羅講，「雅典的人，我看恁不止驚幾神；我拄才四界咧行的時，看見恁所拜个一座壇寫講，未捌的上帝。恁所未捌--的亦去服事伊，今我欲共恁講。這个創造宇宙萬物的上帝是天地的主宰，伊無徛起人手所起的殿堂；亦無予人的手所服侍伊，亦無欠用這項物，伊是將活命佮喘氣佮萬物來與眾人。咱是倚靠伊來活，來得著會振動，有性命佇咧，親像恁做詩的人講，阮做伊囝類。已經做上帝的囝類，就毋通拍算上帝有身體，會使得用金，銀，石，人的功夫技巧來雕琢伊。」保羅講煞有幾若人親近伊來信道理若定。
佇-遮講道理有兩項的大口氣。（1）雅典的人倚靠𪜶的學問，看別國親像生番，不只下賤。保羅是猶大人，所以講會不只僫入（2）𪜶所對重是鬼神。清清這個城內有三萬外仙的佛。今保羅所講拄拄是佮𪜶相逆。
4。保羅佇哥林多。（行傳18：1－17）
後來保羅離開雅典到哥林多城。這個城是啊該啊的聖城。離雅典差不多十三舖，是船隻往來通商鬧熱的大埠頭。百姓極富，極奢華，淫風極盛風俗極歹，所以若叫人做「哥林多」人，意思是罵伊是廢類，保羅到地就歇佇這個猶大人名叫啊龜啦兜。這人本是屋外痔羅馬京城。因為羅馬的皇帝出詔欲趕伊城內的猶太人，所以姑不將著離開彼所在來哥林多徛。伊徛之是做布棚趁食。保羅教遮無信主个人通供給伊的所費，伊本亦是做布棚的手藝，所以就佮啊龜啦三敆做，趁來做所費。若拄著安息日就去會堂佮人辯論道理。m̄-kú猶太人毋接納伊。「保羅就拌伊的衫講，恁若沈淪，罪是恁的，無我的代誌，後來我欲去就近異邦人。」伊無閣佮𪜶辯論，去講道理予哥林多本地人聽。濟濟人來降服耶穌，對按呢後來結成教會。有一暝，「主將各樣的形像來指示保羅講，毋使驚，著傳道理毋通靜靜。我庇佑你，無人話攻擊你，我有濟濟百姓踮佇這个城。」
保羅踮遐年半久，將上帝的道理教示人，猶太人看見哥林多濟濟信趁保羅的話，所以就怨妒。受氣拖伊送予亞偕亞的總督名叫加瘤。
加流毋插伊講，「獨獨是辯論講話名字佮恁的律法，恁家己料理，我毋審判這个事；就趕𪜶出去。眾人看見總督毋插，才的希利尼人看著猶太人無體面，想𪜶有毋著，就將猶太會堂的頭人掠來衙門的門前拍。總督出在𪜶。
俗語講，害人則害己，到底害家己。

閣幾若日，保羅佮啊龜啦相佮搭船去以弗所。以弗所是通小亞西亞第一鬧熱的都會。保羅踮遐傳道理無偌久，遐新來信主的兄弟愛留伊踮遐久久。伊想袂做得，因為著去耶路撒冷守節，閣著去安提阿，加拉太，拂lū尻脊的地方巡教會。
保羅去守節的時，有一個博學好口才的猶太人名叫亞波羅，來以弗所。伊本是信主的人，總是可惜伊不過捌約翰洗禮的道理。伊就將伊所捌--的出力來教示人。
啊龜啦知伊是信主的人，所以請伊去𪜶兜，用耶穌的道理詳細開拆予伊知到底。閣無偌久亞波羅想欲去亞偕亞。以弗所个教會就寫批請亞偕亞的教會接納伊。伊到遐有大利益遐的兄弟，亦引聖經駁倒彼裡的猶太人。
保羅守節佮巡教會明白倒來以弗所。佇遐有幾若個兄弟，檢采是同時行洗禮約翰的學生。保羅到就問講，「恁信了後，有捌受聖神的感動猶無？應講，聖神有降臨猶無，阮未捌聽見。問講，若是按呢，恁領受巳tsuī的洗禮？應講，約翰。保羅講，約翰行反悔的洗禮，共百姓講，著信路尾來的耶穌基督。眾人聽這个話，就用主耶穌的名領受洗禮。保羅摸手ⁿ，聖神降臨，才个人畫得著講逐國的話，佮未來的代誌，約量十二人。」
保羅佇以弗所三月日，佇猶太人个會堂辯論道理，後來因為猶太人誹謗伊，所以離開𪜶去蹛佇一個希利尼人名叫催lat爐的書房兩年久，日日佮人駁論道理。毋若按呢，上帝有賞賜保羅話行神跡，不論是用伊的衫，猶是手巾橐佇病人的身軀，伊的病就好。
幾若個猶太行邪術个人佮祭司長名叫士基瓦七个囝，𪜶亦愛學保羅，假借耶穌的名來趕邪神，顛倒予犯著鬼个人凌辱。也遐的行邪術實心反悔的人，𪜶就將𪜶的冊值得五萬銀，當眾人的面前放火燒。
「主的道理興旺流通開闊到按呢生。」

佇以弗所有一仙出名的查某佛名叫亞底米，是咧保庇以弗所城的神。伊的廟地，長四十二丈，闊二十二丈，有一百二十七枝的柱，每枝kuâinn六丈。
通間牆壁，楹柱，厝蓋攏是用杓石，倩希利尼出名的拍石師傅雕琢來起个；起220年才完工。
佇這个城有一個拍銀的師傅頭名叫底米丟。伊是咧拍亞底米的銀龕。伊佮伊的司仔趁錢真濟。伊看見濟濟人聽保羅放捒偶像來信主。「底米丟就聚集伊的師傅佮上工夫人共講，恁眾人知咱倚靠這个基業來趁錢。保羅來迷惑眾人，伊講，人的手所做毋是上帝，毋但傳佇以弗所，差不多遍亞西亞攏傳，這是恁所看見，所聽見。按呢毋但咱的經紀危險，受人看輕，連大的上帝亞底米的殿堂亦欲拍無，亦通亞西亞佮天下所敬奉亞底米的顯赫攏欲滅無。」
眾人聽這話就大受氣同聲喉叫講，「大禍以弗所人的亞底米！「通城擾亂欲掠保羅。掠無著，就掠保羅同行的兩人名叫該油佮亞利值古。有一個記事官才出頭來諭旨百姓講，「這人未捌偷提殿內的物，未捌誹謗恁的上帝，若是底米丟佮伊的師傅，欲來出告，就有判斷个日，閣有總督通叫兩爿的人來相佮對質。」今恁無緣故通城擾亂設使就是若問啥事擾亂，驚了恁我攏危險無話通應。對按呢眾人攏四散。

擾亂明白，保羅去馬其頓佮希利尼巡教會。後來去特羅亞。佇這所在捌一暝保羅佇樓頂佮人講論道理到更深。「有一個少年人名又催鼓，坐佇窗仔頂咧睏，對三層的樓跋落去，人去扶伊起來，伊已經死。保羅落樓，向落去抱伊，共伊醫好。天光保羅起身行路到亞束，對亞速搭船到米利都。到遮不止愛見著以弗所教會的長老，就差人去請𪜶來。保羅本身無倒轉去，是因為伊愛緊緊去耶路撒冷赴五十日節。驚了彼所在的教會留伊，猶是延遷赴袂著，所以才差人去請𪜶來相見。」既然到就共𪜶講，恁攏知，我起先到亞西亞，平素的款式佮恁怎樣。我謙遜服事主，流濟濟目屎，予猶太人計謀陷害，拄著犯難。凡若有通做恁的利益，我攏無隱囥，有時佇眾人的面前，有時佇家內，我指示恁，教訓恁；指示猶太人佮希利尼人反悔來歸服上帝，信咱的主耶穌基督。今我的心肝迫切去耶路撒冷，未知所拄著欲怎樣；獨獨聖神佇逐個城邑指示我，有刑具災難聽候我。若是我拍算無要緊，無對重性命，獨獨歡喜跑走，來盡我的路站，亦盡主耶穌所傳予我的職任，將上帝恩典的福音指示人。我平素佇恁的中間咧行，傳上帝國的道理，今以後知恁無閣見著我，所以我今仔日治恁的中間家己做干證，恁眾人沈淪無我的事。我將上帝的旨意共恁講，我無隱囥佇恁，所以著家己謹慎，亦著謹慎全群的人，聖神設立恁做甘篤，照顧上帝教會的羊群，伊用流血來贖回𪜶。是我知離開恁了後，的確有殘忍的豺狼入恁的中間，無保惜全群的人。恁中間咧欲有人起來，將背叛道理的話，迷惑學生。恁著警省，著記念我三年久無離，暝日流目屎來勸恁眾人。兄弟啊，今我對上帝舉薦恁，予恁得著恩典，領受道理，予恁得著勇健，賞賜恁佇聖徒个中間有基業。我未捌貪人的金銀，衣裳；就是家己做工，來供給我佮跟綴个人的所費，這是恁所知。我逐項的代誌指示恁，著按呢著磨艱苦來扶持軟弱的人，亦是記念我的主耶穌講，「予人物的人，比提人物的人較有福氣。」講煞，跪咧佮眾人祈禱，人大下啼哭，抱保羅的頷頸唚伊；是因為伊講，無閣再見我，不止憂悶，就送伊上船。

保羅佮以弗所的長老相辭，就搭船欲去耶路撒冷。船到催羅停咧起貨上山，所以延遷七日。佇遮有信主的兄弟。保羅乘這个機會去探𪜶。𪜶受聖神感動，知保羅若去耶路撒冷話拄著大窘逐，就勸伊莫得去。總是保羅迫切因為主的道理，所以無驚艱苦。船閣起身到都離買，保羅佮同行的人按路到偕撒利亞，去歇佇彼个共太監行洗禮的腓力兜。佇遮有一個對耶路撒冷來的先知名叫亞加布。伊就是彼个前治安提阿讖語羅馬國欲拄著大飢荒。伊提保羅的腰帶家己縛伊的腳手講，聖神有講，佇耶路撒冷猶太人咧欲照按呢縛這條帶的主人，押送到異邦人。大家流目屎苦勸伊莫得去。保羅講，「恁啥事啼哭來嘈促我的心，我甘願因為主耶穌的名，毋但受人縛，就死佇耶路撒冷亦通。」過幾若日就備辦行李上耶路撒冷。到地，使徒佮兄弟接納伊。過日保羅入去見雅各，逐個長老亦到。保羅請安𪜶講，「上帝用伊本身佇異邦人的中間所做的代誌。眾人聽這話呵咾主。」
佇耶路撒冷城內，有濟濟信主的猶太人。𪜶雖然是信主，猶原是守摩西的律法。𪜶才个人聽人講，保羅傳道理是教示猶太人悖逆摩西的話，毋免守舊的律例。所以長老驚隻的猶太信主的兄弟，話攻擊保羅。𪜶就勸伊著佮四個發願个人趁下願个例，去謝願共𪜶出所費，按呢才會顯明治眾人的面前，𪜶所聽見个有錯。照摩西的律例，人若下願，毋通食酒著剃頭毛；到下願的期滿，有時是十外日，有時三十日，所剃的頭毛著提去殿裡交祭司燒，亦著紲獻祭。
保羅甲遮个人入殿堂，到獻祭明白。保羅佇殿堂的時，有對亞西亞來的猶太人看見伊，就使唆眾人掠伊，叫講，以色列人幫贊阮，這个人逐所在傳教，攻擊咱的百姓，摻律法佮聖的所在，亦𤆬希利尼人入殿堂，聖的所在予伊沐著垃儳。因為早日看見以弗所人佮保羅佇城裡，就憢疑保羅的確有𤆬伊入殿。所以通城搖動，百姓相佮走倚來掠保羅，拖出殿堂。」
猶太人的殿堂起佇耶路撒冷城內的摩里山頂。坐西，向東。殿堂有分三落。這三落的厝，所鎮的地，攏號做殿堂。第一落，是真正殿堂起佇職位：殿，有分別前後，前殿是聖所，後殿是至聖所。人欲獻祭的時佇聖所个頭前埕。祭司是踮佇這落的內面。
第二落，人欲講道理，祈禱，獻金，攏是佇遮。猶太人話通到這落，別族的人毋准。
第三落，無論甚物人攏通去。主耶穌的時，人佇遐咧賣牛，羊，換錢，真攪擾，予耶穌趕逐𪜶出去。
對遮欲入第二落，著經過一個大門，名媠門。乞食是踮佇這个門口咧咬人分錢，佇遮有出告示寫佇內牆的門（這个牆隔開第3落佮第2落）講，外國人若進入第二落，著死刑。羅馬人管猶太地，也有承認這條法律。人捌誣賴保羅，娶外邦人入殿，有犯著這條的律法（行傳21：29，24：5）。
眾人已經拖保羅出殿，拍伊，欲害死伊。通城喊譁。這个風聲有傳聞到千總。伊隨時召百總佮兵。「千總進前掠保羅，吩咐用兩條鐵鏈縛teh，問伊是巳tsuī，所做是甚物代誌。」
彼時因為眾人喧嚷僫得查出伊的情由，所以千總命令著拖到營盤。咧欲入營盤，保羅對千總講，「我有話欲共你講，通媽？應講，你捌希利尼的話媽？你減毋是前彼个擾亂𤆬四千歹人出曠野的埃及人媽？」
五年前有一個埃及的假先知，代先聚集四千的匪類，對猶太南勢的曠野。到耶路撒冷對面的鉸若山的時，就有三萬左右个人欲來拍耶路撒冷。彼時羅馬有起大兵拍到平。保羅聽見千總咧疑騃伊是彼个假先知，所以就家己分訴講，伊毋是彼个埃及的假先知，伊是出世佇大數出名文墨的城，亦請千總准伊佮百姓講話。千總准伊，伊徛佇砛墘搖手予百姓靜靜，就將希伯來的話共𪜶講，伊本是法利賽教有名碩的人，代先伊捌按怎樣窘逐教會，後來伊對怎樣才會信主。（看行傳22：1－21）。
講到救主差伊去傳道理予異邦人，眾人聽到這句袂顧得聽別物，大聲喧嚷現胸，捧土粉掖佇空中講，「這人毋通容允伊活。」千總看見眾人大受氣押保羅入營盤，命令備辦皮鞭咧審的時通聽候刑。拄拄將皮帶欲縛保羅，保羅共徛佇身邊的百總講，羅馬的百姓未有定罪，來拍伊通媽？百總聽這个話，去共千總講，你所做著謹慎，這人是羅馬的百姓。千總近倚來問講，你果然是羅馬的百姓媽？應講，「是。」
當彼時羅馬國蓋天下第一強，亦有真濟的屬國。除去伊本國內的百姓以外，設使若毋是對有功，猶是用錢買，就袂得通算是羅馬的百姓。若算是伊的百姓有幾若項的利益。（1）拄仔掠著的時，未定罪袂使得用鐵鏈縛，猶是用別物法度苦楚伊。（2）袂使得屈打成招（無罪，強強拍，拍到伊認有）。（3）設使官府冤枉伊，伊畫使得上控，對皇帝遐去告。屬國的百姓袂使得按呢。
千總聽見保羅是羅馬的百姓就驚，過日敨放伊，召祭司長佮通公會來佮保羅對審。保羅注目看公會講，兄弟啊，我平素憑良心做代誌佇上帝的面前到這揲。祭司長亞拿尼亞吩咐左右个人拍伊的嘴。保羅講，抹白灰的牆，上帝咧欲拍你；你咧坐應該著照律法來審判我，今反轉違逆律法吩咐人來拍我。左右的人，講，上帝的祭司長，你敢詈罵媽？保羅講，兄弟啊，我毋知伊是祭司長，聖經有講，莫得誹謗你百姓个有司官。（出埃及記22：28）。
保羅知眾人一半是撒土偕人，一半是法利賽人，就佇公會个中間出聲講，兄弟啊，我是法利賽人，亦是法利賽人的囝，因為向望死人閣活，來受審問。講煞，法利賽人佮撒土偕人爭論，國分黨類，因為撒土偕人講無閣活的道理，無天使，亦無神，法利賽人講，攏有。眾人大下喧嚷，法利賽人同道的讀冊人起來，來爭論講，阮看這人無歹，檢采是神，猶是天使佮伊講話，咱毋通違逆上帝。彼時大擾亂，千總驚了保羅受眾人傷害，吩咐兵仔落去，對眾人的中間搶回，𤆬伊入營盤。第二日暝時，主近倚咧徛講，「保羅你心肝著平安，你佇耶路撒冷有干證我的道理，佇羅馬亦的確按呢干證。」
天光有四十外的猶太人相佮咒重誓講，若無害死保羅𪜶就欲予伊活活餓死。𪜶所計謀就是佮祭司長，長老，公會拍通套著閣親像昨暮日召保羅到公會，才閘半路來害死。保羅的外甥知這个代誌，就去稟千總。千總透暝寫文書，備辦步兵兩百，馬兵七十，攑鎗个兵兩百，欲押保羅到偕撒利亞交予總督腓力士去辦，也備辦精牲予保羅騎。兵丁透暝𤆬伊到安提冇抵。隔日，予馬兵佮保羅去，其餘个兵倒來營盤。總督知是羅馬人，所以無共伊關監，是予伊踮公館。
過五日祭司長亞拿尼亞佮眾長老有請一個羅馬的律師做抱告，來告保羅傳異端，煽惑擾亂民心，拍垃儳殿堂，保羅就分訴講，「我上耶路撒冷敬拜只有十二日。𪜶遐个人未捌看見我佇殿堂辯論，亦未捌看見我佇會堂猶是城內擾亂眾人；今所告我的代誌，𪜶攏無憑據。」閣分訴講伊所信的，佮𪜶相同，無影傳異端。總督知這个情形就共保羅講，「聽候千總呂西亞來，我欲審問你；就吩咐百總用寬容來看守保羅，若伊的朋友來揣伊，或是欲供給伊，毋使禁止伊。過幾若日腓力士佮伊的夫人到，召保羅愛欲聽基督的道理。保羅講論廉節，佮公義佮後來的審判，腓力士聽了驚，講，今你請退去，有閒就閣叫你。
過兩年波求腓士多來替腓力士的職任。腓力士欲離任的時愛護猶太人歡喜，猶原縛保羅。
新總督腓士多到任三日就上耶路撒冷。

祭司長佮猶太較有權的人來閣再告保羅，就求總督對偕撒利亞召保羅來耶路撒冷審，𪜶想欲用暗謀閘半路來謀害伊的性命。
腓士多毋准，因為閣十外日就欲轉去偕撒利亞，才教𪜶來遐告。
腓士多轉去个過日，就坐堂審。遐的猶太人用濟濟案件來誣告伊，總是攏無實據。保羅分訴講，「猶太人的例佮殿堂，以及該殺我攏未捌犯著。」因為腓士多袂明白𪜶所爭辯的理，閣因為愛順猶太的民心，就問保羅，看伊欲去耶路撒冷佮𪜶對審毋。
保羅應講，「若有行不義，罪應該著死，雖罔死，我亦無推辭。若是𪜶所告我的事無實，就毋-通將我交予伊，我咧欲佇該殺的面前告御狀。」腓士多准伊。
過幾若日這鞋管加利利佮隔壁幾若省的王名叫阿基冇來偕撒利亞佮腓士多拜會。閑談的時總督就提起保羅的案情講予伊聽。王聽了講，「我亦愛聽這人的話。」過日腓士多就請幾若個千總佮城內尊貴的人，來佮阿基冇王攏總一齊來聽審，向望較斟酌通寫口供去出奏。咧審的時，阿基冇王共保羅講，「你通講明，保羅攑起手分訴講，阿基冇王啊，今仔日我予猶太人所告，會得通佇王的面前來分訴，實在萬幸。iáu-kú有通歡喜的代誌，就是你知猶太人的律例佮教法，所以求你寬容聽我的話。」
阿基冇就是彼个害死雅各的希律的囝。伊毋若是管只幾省，亦是管耶路撒冷的聖殿，設立人做祭司頭，猶是甪祭司頭的職攏是伊的權，所以伊畫不止知猶太人的律例。
腓士多是新到任的羅馬官，所以逐項生疏。保羅就將伊未信主的時怎樣出力窘逐教會，後來怎樣佇大馬色的路主出現召伊，閣伊所講的道理無毋是先知人佮摩西代先講的代誌。
就是基督受陷害做死人閣活的起頭，光照以色列的百姓佮異邦人。保羅分訴的時，腓士多大聲講。保羅你是書癲，保羅應講，腓士多大人，我毋是書癲，我所講的話真實無假。王知這，我好膽佇王的面前來講，因為這个代誌毋是行佇無人看見的所在，無隱密佇王的面前，阿基冇王啊，你信先知人仔無？我知你信阿基冇共保羅講，你用幾句話就拍算我畫做基督徒媽？保羅應講。不論幾句，猶是濟句，毋但你一人若定，就是願攏總今仔日聽見我的人攏畫做基督徒，不過莫得親像我的受縛就好。

過幾若日腓士多就差一個百總押保羅佮幾若個囚犯對船欲過上羅馬京城。船到革里底的海嶼的好船塢，保羅對百總講，我看船若行，的確有大的危險，毋但害著船佮貨，連咱的性命亦難保。照猶太人平常行船个法度對𪜶的七月到九月尾袂行船得，因為佇這時常常有大風。百總信舵公佮船主的話，毋聽保羅所講。𪜶拍算腓尼基離好船塢不過是較免一日的水路，若到遐，就比遮較閃風。水路雖然近，可惜船著過一個土角，這个角是伸入地中海。遮風常常真透，有時忽然拄著報頭風，船就掃入大海。
船行忽然起大風。船受風袂-牢，予風掣去，隨風漂流。風不止透，第二日將貨物攏㧒落海，閣過日將船的器具亦㧒落海。幾若日攏無看見星日，大風閣較透，得救的心已經絕望。保羅對眾人講，「昨暝天使徛咧共我講，保羅毋使驚，你的確徛佇該殺的面前上帝將船裡个人賞賜你。所以心肝著平安，我信上帝，知伊的確照伊所講的話，若是咧欲磕著一個海嶼。」船漂流十四日近一個海嶼名叫米利大。兵丁驚犯人泅上山走，就暗謀欲害死因。百總因為愛保護保羅，阻止伊的計謀，命令話泅个人著先泅上山，賣泅的檢采是拑枋，猶是船內的物一盡得救上山。「番人用稀罕的仁愛來款待𪜶，因為落雨寒，就起火予𪜶烘。」（希利尼，羅馬人叫外國人做番）。保羅hia̍nnh柴㧒佇火裡，火熱，毒蛇趖出來咬牢伊的手。對按呢這个海嶼个人拍算保羅是極歹个人，所以雖然無死佇海裡，iáu-kú袂免得予蛇咬死。保羅拌蛇佇火裡，攏無一點仔傷害。遐的人拍算閣一霎仔久發癀就死，無疑停到久久看見伊好好，就拍算保羅敢是神仙。
彼个海嶼的頭人用好禮款待保羅。伊的老父寒熱閣做痢，賣起床。保羅用祈禱扞手共伊醫好。保羅𪜶遐的人，踮這个海嶼三月日，這時已經過三月日透風的時，所以就有亞歷山太的船對遐過。保羅𪜶遐的人就搭去羅馬。到羅馬，百總將眾囚犯交予將軍，獨獨出在保羅佮一個把守个兵踮佇外面。
保羅徛家己稅的厝兩年久，凡來見伊的人攏接納伊；不止好膽傳上帝國的道理，佮主耶穌基督的事，攏無人禁止伊。

當保羅告御狀的時，彼揲羅馬是蓋世間第一富，強，闊大的國。伊的京城名叫羅馬。這个城的生理是蓋天下第一大，第一鬧熱，第一富。城裡百姓差不多百五萬，成半是主人，成半是奴才。其中有兩三萬的猶太人。彼時是尼羅硩做皇帝。伊的殘忍是人袂忍得聽。伊捌害死伊的老母，佮伊兩個皇后，伊的小弟，伊的先生佮濟濟大官。
羅馬城分做十四堡。佇耶穌降生後64年，有燒去十堡，其中有真濟媠媠的樓佮宮廟。起頭火燒的因端，人毋知其所以然，總是後來有濟濟人看見是人咧放火燒厝。隻的放火个人認講，是人教伊，m̄-kú無講出是巳tsuī。火暝日直直著，直直燒，到十日久才失。到燒了，尼羅皇帝就將城內的破厝地佔真大片，去起皇宮。對按呢，人看伊佔地，就憢疑拍算隻的放火的，是皇帝所差个。
尼羅就使唆百姓，講是遐的信耶穌的人來放火，因為𪜶怨恨偶像，所以愛燒宮廟連厝紲燒去。眾人濟濟信伊的話，尼羅出命令窘逐基督徒，掠信主个人將野獸的皮共伊捲，才㧒予狗去翸食。有的將臘糊𪜶的身軀，縛𪜶佇王的花園，點火箸𪜶的身軀，的荒時做火把。
有的掠去釘十字架，有的㧒予野獸食人拍算保羅佇這擺火燒，教會受窘逐个時，a。64年，紲予人掠去；也佇a。68年，猶未到6月就受害。
論這个路尾日，保羅的心真平安。伊講，「我已經爭戰好的爭戰，已經盡跑走的路站，已經守所信的道理。今了後有義的冕旒共我備辦下硩，就是主做公義的判官，佇彼日欲予我；毋但予我，也欲予見若欣慕祂顯現的。」（提摩太4：7，8）。

福音是甚物？好消息。有一日，佇迦南地，雅各眾囝對埃及倒來，共雅各講，約瑟猶佇咧，管理埃及全地。老父毋信，因為伊想，約瑟死二十外年啦。𪜶將約瑟對𪜶所講的，攏共伊講。閣看見約瑟所派來的車，欲載伊；雅各心活起來，講我的囝猶佇咧，我欲去見伊。這消息盡在好。
過濟濟年，有一個查某囡若名米里暗，嗙嗙走，入去，喝講，俺娘啊，阮小弟仔，予王的查某囝抾去，教我替伊倩一個奶母共伊腰，俺娘你來去。老母聽著我的嬰仔無㧒落河，閣通抱倒轉，也通趁錢；世界減有遮好的事！緊來去。
今咱所欲講的福音，敢是這款？毋是，猶較好。
新世界的人潮工來講，莫得驚，因為我報恁大歡喜的好消息，予萬百姓攏有份。因為今仔日治大衛的城，已經為著恁生拯救的，就是主基督。使徒保羅對早到今，猶咧傳。有一句通信，通齊備接納的，就是基督耶穌臨到世間，欲救有罪的人。這是永久的福音。聖保羅對這个福音所得著的，我有看見，愛談論幾句佇下面：
福音的體驗。
佇大馬色路裡，伊拄著主耶穌，聽祂的聲，來反悔罪，保羅的心境怎樣？
滿心痛苦。
窘逐上帝的教會，陷害聖徒，真重罪。伊三日，無啉，無食，只有祈禱（行傳9：9，11；26：9－11）。
伊確實知，罪有得赦。（伊提摩太1：15，16；行傳9：10－17）。
伊的舊心有死。
所以伊的心，無予世間迷惑，世間也未通迷惑伊（加拉太6：14）。
新心發生。（加拉太2：20）。
新的意愛。
樹裡的蟲，形狀歹看，所食是樹葉。到有一日，伊化做尾蝶，媠媠，飛佇空氣裡，早所有食料滿目前，攏無佮意，只有思想花蕊中的甜蜜。除去救人以外，世界萬物，萬事，聖保羅無中意半項，獨獨欣慕主耶穌，愛完全親像祂（腓立比3：7－16）。願咱大家的精神攏佮伊一樣。
福音的職份。
聖保羅，無家庭，無財產，一生專務傳福音，佇羅馬的國內，對東跑到西（羅馬15：19）。甚物所在出令教伊著按呢？
救主對天召伊（行傳9：15，26：19，20）。
對公眾的來顯明。
聖神命令安提阿的教會，設伊做宣教師（行傳13：1－3）。
對上帝的注定。
上帝捌對耶利米講，我未創造你佇腹肚內的代先，我捌你；你未出胎的代先，我分別你做聖；設立做列國的先知（耶利米1：5）。
保羅所信，也是上這个意思。伊講，若是對阮老母的胎，分別我，用祂的恩典召我的上帝，既然歡喜將祂的囝顯明治我，欲予我宣傳祂佇外邦（加拉太1：15）。毋若保羅𪜶有注定，咱逐人也是按呢（馬太10：29，30）。恁欲問我講，上帝注定阮逐人甚物？這，我應了袂對，獨獨我報恁知。照祂創造世間的代先佇基督揀咱，予咱佇祂的面前成做聖，無通嫌；祂照祂的旨意所歡喜的，用仁愛代先定著咱，對耶穌基督得著做囝，來歸佇伊，予伊恩典的榮光得著呵咾（以弗所1；4，5）。不論佗位去著記得我是上帝的囝，著聖潔，無通嫌。
福音的學歷。
使徒保羅歸主，就傳耶穌是上帝的囝（行傳9：20）。這是祂傳福音的第一聲。以後伊所傳的日日新，所講的無窮盡。毋捌親像彼得，約翰來做主的學生，怎樣伊畫捌主的福音？保羅家己干證講：
無受人的教示。
是對耶穌基督的啟示。
也無就近遐的代先伊做使徒个。
獨獨去亞剌伯（加拉太1：12－17）。去遐做甚物，伊無講。檢采是親像以利亞去西乃山受上帝的教示（伊列王19章）。
伊有去天裡留學，偌久，咱毋知（II哥林多12：1－5）。
當保羅咧傳道个中間，有提起行洗禮約翰做耶穌的干證（行傳13：24，25；19：4），猶是主受賣彼暝，有設立聖餐，也猶太人陷害主，求比拉多共伊定死刑（行傳13：27，28）。以及救主閣活，出現予濟濟人看著（伊哥林多15：4－8）。隻的屬佇歷史的，拍算伊有對人查考；論到主福音的要理，記佇保羅13張个批內，若毋是對主直接傳予伊，佇世間無神學院通教示伊捌到按呢。所以保羅的講演，有各樣咱現代的先生，伊講，阮講，毋是用人的智慧所教示的話，是用聖神所教示个；將神靈的話和合神靈的事（伊哥林多2：13）。
福音的順序。
咱看保羅所傳福音的要理有順序。
天下萬人攏有罪。
到上帝審判个日，逐個著受刑。
上帝有恩典。
上帝差祂的囝來擔當咱的罪，替咱受刑罰，欲做罪人的救主。
罪人對信話得著祂的恩召。
得著赦免罪，脫離歹代，來行好；做上帝的囝兒，受著萬項的福氣，直到完全的救贖，就是聖徒的身軀對死閣活的日期（羅馬8：23）。隻的好消息記佇羅馬人書第一齊備。請咱聖徒來讀，著讀了閣讀，通安慰咱的心，堅固咱的信，毋免驚僫明，咱有先生，就是聖神話𤆬咱捌真理（行傳8：29；16：14）。
福音的能力。
當時猶太人求神跡，希利尼人揣智慧，保羅宣傳釘十字架的基督，對佇猶太人是窒礙，對佇外邦人是愚戇。𪜶毋知這是上帝的權能，上帝的智慧。
畫救逐人。
不論男，猶是女（行傳16：14，15，19－34）。上等社會，猶是下等社會的人（行傳13：6－12；腓利文10－16）。
畫改善社會。
看福音傳入以弗所，通城搖泏，真濟人來信，講起因的所行來做見證。平素行邪術的人，將𪜶的符簿聚集規堆，佇眾人的面前放火燒，價值5萬銀（行傳19：17－20，26）。
上帝佮罪人閣和。
人犯罪拄天，上帝的受氣話顯明。聽福音的聲，罪人向上帝來反悔，千罪萬罪即時擦消。親像浪子回頭揣老父。相離猶遠，老父看見伊，就憐憫伊，走去抱伊的頷頸，直直共伊唚（路加15：20；羅馬3：24；以弗所2：16）。
萬族成做一家。
猶太佮異邦相和睦，大家攏認做兄弟姊妹，因為萬國攏歸耶穌（以弗所2：14，19；哥羅西3：11）。
天佮地攏合一。
新的天。新的地，義踮佇𪜶中間（以弗所1：10；II彼得3：13；啟示錄21：1）。咱佮主踮佇光光的世界，快樂啊！（哥羅西3：4）。上帝有將。福音救人的大事業，做教科書來教示天裡个人（以弗所3：8－11；祂彼得1：12）。知祂有百般的智慧。
福音的精神。
上帝的奴僕，保羅規世人，一心宣傳福音，手扞犁尾，無越頭看後面。拄著人就想講伊欠𪜶的債，著刑（羅馬1：14）。對社交攏促去就人，孜孜想救靈魂（伊哥林多9：19－23）。受著石頭抌到暈去，回魂就閣去傳。（行傳14：18－20）。身軀受拍，專專傷，猶原咧救人（行傳16：22－34）。看監獄做伊的福音的廣播電台（行傳28：30；腓立比1：12－14）。伊愛死，予耶穌活（II哥林多4：10，11）。甚物咧予伊的心到遮熱啊？
主的聖愛。
伊的見證講，因為基督的疼痛催迫阮，是阮想一人替眾人死，就是眾人死；閣祂替眾人死，是欲予隻的活个人以後無為著家己來活，是為著替𪜶死來閣活的（II哥林多5：14，15）。
聖徒的應援。
保羅常常請聖徒替伊祈禱（羅馬15：30；以弗所6：19，20；哥羅西4：3，4），為著按呢，上帝有聽，賞賜伊有熱切，宣傳福音的心（腓立比1：19；II哥林多1：11）。
主直接賞賜恩典。
（伊哥林多15：10。II哥林多12：9）。有時，主親身指點（行傳18：9，22：18，23：11）。
本身箝牢佇主。
（腓立比4：13）。所以聖保羅對福音宣傳的精神，有進，無退；伊對羅馬的聖徒講，阮對祂受恩佮使徒的職，欲為著祂的名，予人佇萬邦中信來順趁（羅馬1：5）。願逐个聖徒攏著有宣傳福音的精神！來慷闊咱的父的國佇世間。
福音的安全。
照保羅所傳，罪人若信靠救主耶穌，穩當得著救。揀幾個要點排佇下面：
亞伯拉罕信上帝，上帝算伊做義。咱若綴伊的樣，也話得著上帝稱咱做好人（羅馬4：1－5，23－25）。
保羅本身得赦罪。
伊窘逐教會，陷害聖徒，重罪；伊反悔上帝憐憫伊。別人反悔，信主，猶原會得赦免（伊提摩太1：15－17）。
父上帝揀咱（II帖撒羅尼加2：13，14）。
囝上帝疼咱（羅馬5：6－9，8：31－39）。
聖神上帝𤆬咱（羅馬8：11，14－17）。疼痛遮深，福氣遐大，欲用甚物報答！
聖雅各佮聖保羅。
主的兄弟雅各對當時的信者講，人得著稱做義，是對所行，毋是干焦對信（雅各2：24）。使徒保羅講，阮擬定人稱做義，是對信，毋是趁律法（羅馬3：28）。按呢一下聽，大家所傳相對反。彼个講，稱做義，是對行。這个講，稱做義，是對信。有人講攏相像，保羅傳頭站，雅各傳路尾站。人予上帝稱做義，減有分別頭站，尾站？
咱傳恩典的道理，毋通將𪜶的兩個聖人所講的，相參咧講。有彼號毋拄好的所在。
無榮光聖雅各。
雅各講，咱的祖亞伯拉罕獻伊的囝以撒佇壇頂，減毋是對所行來得著稱做義媽？（雅各2：21）。亞伯拉罕稱做義的事，是記創世記15：6節。當時，亞伯拉罕對上帝講，你欲予我甚物，我已經無囝；承接我的家業的，就是大馬色人以利以謝？亞伯拉罕閣講，你無予我有後裔；彼个生佇我的家內的，是我的後嗣。上帝共伊講，這人毋是，著對你本身出的，才是做你的後嗣。伊𤆬亞伯拉罕出去外面講，你看天，算遐的星，算畫了猶未；閣對伊講，你的後裔也欲親像按呢。亞伯拉罕信耶和華，祂就共伊算做義。
亞伯拉罕75歲到迦南，到這揲予上帝算伊做義，將近80歲。伊一百歲生以撒；伊獻囝予上帝的時，約有一百十歲。上帝稱伊做義，是代先，獻囝是路尾。人若聽著這个順序，話笑講，彼个老牧師毋捌聖經。
護聖徒的心袂平安。
人聽見講，著對行才話通稱做義。伊欲問講，我著行好到甚物程度，才會予上帝稱我做義？心內家己拍算我袂得著救。心向上帝有驚，就服事上帝，袂畫親像路加福音傳所記，浪子佮老父相見的親密。憢疑佮驚惶隔斷父佮囝兒的交陪。疼天父的心袂生起，拜上帝無熱頭。按呢咱傳恩典的道理，袂畫予人受著上帝恩典个有益，減好？
著對行，才會稱做義，這是天主教的主義。比並咱行好有三十分，救主補咱七十，鬥一百做完全，猶是咱行六十，救主補咱四十分，做一百，才通得著救。按呢通講，是恩典佮律法混雜的道理。論稱做義的傳播是講，因為佇福音的內面有顯明上帝的義，對信到佇信；照聖經所記載講，義个人欲對信來活（羅馬1：17）。
人予上帝稱伊做義，獨獨對人有信靠的心，因為上帝鑒察人的心，毋免聽候人行甚物。請看馬可2：5節。四個人扛一個半遂的下佇主耶穌的面前。耶穌看見𪜶的信，就共半遂个講，細囝，你的罪赦免啦。按呢，聖保羅講，阮議定人稱做義，是對信，這無錯。
m̄-kú保羅有勸腓立比人著驚惶蟯蟯掣，出力行來得著救。這佮聖雅各所講，人得著稱做義，是對所行，毋是干焦對信（雅各2：24）。減無相像？
請來細膩聽聖保羅對腓立比个基督徒所講的話。講，所以我所疼的兄弟啊，親像恁捌常常順趁，毋但佇我佮恁佇咧的時，就現今我無佮恁佇咧，益發著用驚惶蟯蟯掣來做成恁家己的得救；因為恁有彼个意願，有彼个所行，攏是對上帝為著祂的好意，來行佇恁心內（腓立比2：12，13）。
佇遮聖保羅勉勵會友著出力行，毋是出力行來得赦罪；是出來行，來做成因的得救。遐个人已經得著救，擔著出力予𪜶心神話勇健，𠢕行好事。𪜶若按呢出力，上帝話贊。這號个勉勵佮稱做義無干涉，因為是過去了的事。人反悔來親近上帝，認罪佇祂的面前；見面，上帝就赦免彼人的罪（路加15：20，21，23：41－43；伊歷代33：1－13）。
有信，著有行。天國的大使保羅真對重這个。伊對羅馬城的聖徒用4項來勉勵in：（1）聖徒屬佇死閣活的人，著有活的所行（羅馬6：1－14）。（2）聖徒是做義的奴僕，著趁義的主人，行義（羅馬6：15－23）。（3）聖徒著塊基督，親像婦人人出過，著塊丈夫（羅馬7：1－6）。
聖徒著倚靠耶穌才會贏歹，行好（羅馬7：7－25）。大使保羅訓勉聖徒著進步聖潔，毋是欲求上帝赦罪，毋是驚了落地獄，亦毋是掛慮袂入天堂；是自然著行，自然話驚。親像拉撒路死閣活，是活人。家內个人減著勸伊講，拉啊，你毋通閣去墓礦空睏。你毋免勸按呢，伊天然毋，天然袂去墓內睏。人若有真實信靠主耶穌，伊雖然有軟弱，iáu-kú伊日日話進入聖潔的生活。
彼揲拉撒路閣活，耶穌的名聲真敨。猶太人蓋濟來拉撒路𪜶兜看耶穌，看拉啊。為著拉啊个閣活，濟濟人信耶穌（約翰12：9，11）。
設使這个拉啊濫糝食，3頓吞袂落去，紲變做人巴；遐的來看的人，心話起憢疑，伊無影有對死閣活。耶穌減畫予死人閣活？咱的靈魂無衛生，心神荏身命，就咱所想，所講，所行有濟濟無可取个點，佮一般的俗情个人一樣；咱本身袂通證明福音的能力，主耶穌無名聲。
靈魂著守衛生，著修養。天父有賞賜咱保護靈魂健康的方法，就是予咱的心有新的活命，予咱有信靠祂的心，予咱會曉對祂來祈禱，予咱有聖經通讀，賞賜聖神做咱的先生。人受迷，閣暗中有兇惡的對敵咧陷害，紲親像杜蚓睏土，食土，鑽土，毋愛揣時間，親像早起時的鳥大隻，細隻，踮佇樹裡咧唱歌跳舞，享受日光佮涼風，然後才去討食。
福音的宣傳者保羅講，親像我凡事予眾人歡喜，無求家己的利益，就是求眾人的利益，愛欲予𪜶得著救。恁著學我，親像我學基督（伊哥林多10：33）。學基督，是對學習；著有時間，通交陪主。請聽保羅修養的見證講，減毋知在場鬥走的，逐個攏走。所以我按呢咧走，毋是親像無定著的方向；我拍拳，無親像咧拍空氣；我拍我的身軀到悿悿，予伊降服；驚了我已經傳予別人，本身檢采拄著拒絕（伊哥林多9：24－27）。聖人頭前行，聖徒著後面塊。天猶不止暗，耶穌起來出去曠野的所在，佇遐祈禱。著注神看耶穌（馬可1：35；希伯來12：2）。
頭抵仔，咱是咧想，聖雅各佮聖保羅，所傳稱做義的道理，較好毋通合咧傳。隨人的剃頭刀磨隨人的刀石，賣鈍，話較緊利，來剃頭毛，袂疼，話清氣。
雅各長老傳伊的方面，毋免著佮保羅牧師相像。實在話大叫醒入來禮拜堂的人。彼陣長老拍算有聽人講，遐的前佮伊熟似的猶太人，踮外邦服事主甚物款。有的真正通嫌。請咱來聽。
長老講，我的兄弟啊，若有人掛金手只，穿媠衫，入恁个會堂，也有散凶人穿破爛的衫，平平入來，恁就看穿媠衫的，共伊講，你坐這个等位；也共散凶的講，你徛彼位，猶是坐我的腳踏下（雅各2：1－3）。
閣講，我的兄弟啊，毋通濟濟做先生（雅各3：1）。
又閣講，恁中間隻的爭戰對佗位來？減毋是對恁的宴樂，交戰佇恁百體中的，來媽？恁貪戀，也無所有；恁刣人，怨妒，也袂得著；恁相爭，爭戰；恁無所有，因為無求。恁求也袂得著，因為恁濫糝求，是欲開用伊佇恁的宴樂。恁遮的淫婦啊，減毋知佮世間做朋友，是佮上帝做對敵媽？所以見若愛做世間的朋友的，就是做上帝个對敵（雅各4：1－4）。
上帝的奴僕，雅各講，擔，恁富人，著為著欲到佇恁的苦難來啼哭喉叫你看收割恁的工錢，恁所毋予𪜶來克虧人的，有聲咧喉叫；閣收割的人，才的哀怨的聲，透入萬君的主的耳孔。恁佇地上捌宴樂奢侈，養恁的心佇殺戮个日。彼个義人恁捌定伊的罪來害死伊；伊也無抵敵恁（雅各5：1－6）。
今才个人歹到按呢，佮基督徒的行為攏無相親像。所以雅各重重責備，嫌𪜶無影信主耶穌。人若信主，上帝連鞭赦伊的罪，賞賜伊新的活命，話脫出歹，行好事。隻的出外人，無行好，反轉做歹，明明無信靠主耶穌。既然按呢，賣得著赦罪，就無重頭生，自然袂脫離歹行好。對𪜶的行為，雅各，斷定𪜶毋是上帝的百姓，賣得著救，𪜶佮死人一樣，𪜶的信佮魔鬼𫝛款；干焦知有上帝，總是無信服。聖的雅各久起亞伯拉罕做樣，祂有獻囝佇壇頂；咱看按呢，通好膽干證講，伊有實心信上帝；也聖經講，亞伯拉罕信上帝，就共伊算做義。確實有影，因為對伊所行來證明，親像lat合也是按呢。這，毋是講，對𪜶有好所行，上帝才稱𪜶做義，是講，對𪜶的好所做，咱教會敢做𪜶的干證，𪜶實在有得著稱做義。
若有甚物所在的教會，有親像頂面所排彼種人，願咱中間話出濟濟聖的雅各，來共𪜶手術，予𪜶話成做上帝聖潔的囝兒。
聖的保羅對伊的體驗，佮所得著的啟示來傳福音；聽伊的聲，來承受的人，心肝日日有安樂。伊實在堪得稱做第二个耶穌，有替主𤆬羊群到青翠的草埔，清靜的水邊。伊的話講，因為祂（上帝）。所代先知的，就代先定著𪜶佮祂的囝的像同款，予祂佇濟濟兄弟个中間做大囝。閣所代先定著个，就召𪜶；所召的，就稱𪜶做義；所稱做義的，就予𪜶有榮光（羅馬8：29，30）。咱話入天國，站站是天父上帝共咱扶持；著用甚物來感謝！

啊。
保羅受召；對大馬色去亞剌伯（行傳9：1－19；加拉太1：17）。
倒轉來大馬色佮耶路撒冷，後來倒去大數（行傳9：19－30）。
巴拿巴𤆬伊去安提阿（行傳11：26）。
保羅去耶路撒冷賑濟（行傳11：27－30，12：25）。
踮安提阿教冊（行傳13：1）。
保羅頭擺旅行傳道：到居比路，安提阿，以哥念，路士德，德庇。
轉去敘利亞的安提阿（行傳13：1－14：28）。
保羅赴大會（行傳15：加拉太2：2）。
第二擺保羅旅行傳道，到基利加佮加拉太。
交特羅亞，腓立比，帖撒羅尼加，比利亞，雅典，哥林多，佇遐寫帖撒羅尼加全書。
猶佇哥林多寫帖撒羅尼加後書。
倒轉去安提阿（行傳15：36－18：22）。第三擺旅行傳道，到以弗所。
踮佇以弗所。
猶佇以弗所；去哥林多，閣倒轉來以弗所。
佇以弗所寫哥林多全書；去馬其頓寫哥林多後書，到哥林多寫加拉太，也寫羅馬人書。
離開哥林多，經過腓立比，米利都到耶路撒冷。佇遐予人掠到偕撒利亞關監。
猶佇偕撒利亞（行傳18：23－26：32）。
解送到羅馬；佇米利大摃破船。
到羅馬（行傳27：28）。
佇羅馬寫哥羅西，腓利文，以弗所，腓立比。
得著敨放去馬其頓佮小亞西亞巡教會。
去敘班雅。
踮敘班雅。
閣來小亞西亞。
佇馬其頓寫提摩太全書；佇以弗所寫提多。
受掠到羅馬關監，佇遐寫提摩太後書，然後歸天。

全教會忽然話講別樣的話（行傳2：1－4）。
彼得，約翰予跛腳的話行（行傳3：1－12）。
亞拿尼亞翁某騙上帝，連鞭死（行傳5：1－11）。
彼得的人影話醫病（行傳5：12－16）。
天使𤆬使徒出監（行傳5：17－21）。
燦爛的光予保羅倒地（行傳9：3－9）。
亞拿尼亞醫好保羅的目（行傳9：17，18）。
彼得醫好以尼雅个半遂（行傳9：33）。
彼得予都加閣活（行傳9：36－42）。
天使𤆬彼得出監（行傳12：1－19）。
保羅予司公青盲（行傳13：8－12）。
保羅予軟腳的話行（行傳14：8－10）。
保羅對尪姨趕鬼（行傳16：16－18）。
地動，監門開（行傳16：19－40）。
保羅的手巾話醫病（行傳19：12）。
青年人死閣活（行傳20：7－12）。
毒蛇咬，無傷害（行傳28：2－6）。
保羅醫好步伯琉的老父（行傳28：8）。

聖經選略第一本
始祖亞當到亞比米勒
第1章創造天地萬物（創世記1，2章）
在早無地，無逐項的花木，禽獸，日，月，人，攏無，四界攏總是烏暗；獨獨有一個上帝耶和華。這个上帝是永遠，無起頭，無煞尾，上帝講一句話，有用大權能創造逐項的物。頭一日就是創光，分別光暗；第二日就是創天，分別頂下的水；第三日就是創造海佮乾地，樹木，分別水土；第四日就是創造日，月，真神；第五日就是創造飛鳥水族；第六日就是創造野獸，蟲豸，佮人。萬物已經創造明白，上帝看見所創的，逐項好閣齊全。到第七日就停工；設做聖日，所以七日个中間咱的確著歇這日叫做安息日。
耶和華用土來創造人，用活命的氣歕彼个人的鼻孔，彼个人得著活，成血氣的人。逐項禽獸的身體，上帝有創造到妥當，閣予禽獸聖會曉得行伊的職份；獨獨人，上帝賞賜伊齊全的性情，永遠的靈魂，予人會曉得仁愛，會曉得敬拜上帝，彼个人名叫亞當；創好的時極好，極平安。
上帝創一個花園予亞當徛起；花園內有濟濟號的果子，閣媠的花木。
耶和華上帝將彼个人，予伊蹛佇哀田的園，通種作照顧，上帝講，「這个人家己蹛毋好勢，著創一個同伴來相幫贊。」上帝予亞當睏重眠，就抽出骿條骨一枝來做成一個婦人人，名叫做夏娃；就𤆬伊去見亞當，予亞當做某；性情靈魂佮亞當一般樣。
上帝命令𪜶講，「園內逐項的樹出在你的意思通食，獨獨分別好歹的樹彼欉毋通，你若食，彼日的確死。」亞當夏娃兩人不止相疼，閣敬拜上帝，日日呵咾祂；平安，歡喜，無病，無艱苦，無憂悶，無驚惶。恩愛聽上帝的話，歡喜受上帝的教示。
人是上帝創造的，毋是對細細的活物，勻勻變化，到成做人；耶穌有講，對造化的起頭，主創造𪜶有男有女（馬可10：6）。
頂面所記，上帝創造萬物，若佮地質學的先生所研究的，相比，有相像次序。𪜶掘地，將地殼分做十三個石層。有發見物變做石，是代先有植物化石，後來才有動物；代先有海魚，然後才有飛鳥；以後就有蛇，獸類；第一路尾才有人骨化做石。
地質學，是現代的人所研究的；創世記，是3000外年前，摩西寫的。彼時無親像今仔日有相當的學校通讀冊；若毋是上帝咧引𤆬，啟示。摩西袂曉寫按呢。對按呢，咱通確信天地萬物是上帝創造，咱著尊崇，敬拜，感謝，歸榮光祂無煞。

有一個天使變歹做魔鬼，名叫撒旦。因為伊悖逆上帝的誡律，上帝有趕伊，佮攏總變歹的天使，一齊著受地獄的刑罰。
撒旦怨恨亞當，夏娃，因為看見𪜶兩人極聖閣平安，就想愛得亞當，夏娃佮伊一般樣。有一日，撒旦借蛇的形入去花園內，共夏娃講，著食上帝禁的果子。夏娃講，「上帝有教我這號果子毋通食，若食就死。」撒旦就用白賊的話共夏娃講，「恁無的確會死。因為上帝知恁食的日，恁的目睭就畫開，恁欲親像上帝，話分別好歹。」夏娃信撒旦的話，就挽分別好歹的樹的果子來食，閣提予亞當食。
上帝看見按呢，就不止受氣。亞當，夏娃對彼時是有罪的人，代先極聖，好佮平安的代誌攏總無去，上帝的確欲責罰𪜶。
日暗有風的時，耶和華上帝行佇花園裡，亞當，夏娃聽見伊的聲，走去篾樹的中間來閃避。啥事著驚來閃？因為上帝受氣；𪜶這時毋愛聽見上帝的聲，毋愛佮上帝講話。𪜶雖然欲閃避，若是上帝的目睭無一項無看見。
上帝叫亞當講，「這號果子，我教你毋通食，你有食無？」亞當毋家己認罪，就講，「婦人人提予我，我就食。」上帝就叫夏娃講，「你做甚物代誌？」夏娃應講，「蛇引誘我，我才食。」彼時上帝就共亞當，夏娃講，這个地面上對彼揲話生出刺配。𪜶兩人著著磨艱苦，憂悶到一世人，路尾著死，身軀變做土。靈魂袂死，是久長佇咧。今靈魂著貼落去？因為𪜶做歹的代誌，賣上天，應該著落地獄，佮撒旦佮歹鬼做一堆。
亞當，夏娃佮後裔攏總的確著落地獄，猶是話免得？話免得；上帝有大恩典，毋愛人攏總沈淪，有開一條活路。有差遣祂的囝耶穌做咱的救主。咱若信祂，靠祂，話免得沈淪，話得著永遠活，死後衛上天。

上帝甘願赦免亞當，夏娃，iáu-kú毋准伊踮佇花園內，趕伊出。彼揲了後亞當，夏娃佮後裔攏總著著磨艱苦，這是犯罪的關係。
亞當，夏娃的大囝名叫該穩，伊是做歹。第二囝名叫亞伯，伊是做好，敬拜上帝，亦祈禱信祂。伊是顧羊的人，上帝吩咐伊掠一隻羊仔來獻祭上帝。伊不止有大大信的德行，照上帝所講來行。獻祭的時，伊的心肝就想起後來的救主。
亞伯所獻的羊羔是表明伊的信，向望話得著赦免罪。
該穩亦有獻祭上帝，若是伊所獻祭的物是地面上所生的果子，無認家己有罪，求上帝赦免。上帝毋享受伊的祭獻，獨獨享受亞伯的獻祭。
該穩就怨恨亞伯，因為看上帝較疼伊的小弟亞伯。上帝就共該穩講，「你啥事受氣？若聽我的話，我亦歡喜你，赦免你的罪。」若是該穩心肝硬，予魔鬼迷惑，毋肯反悔改變。
有一日該穩佮亞伯佇山裡，獨獨𪜶兩人若定。該穩就起來拍死亞伯的身軀；靈魂袂死，該穩攏袂得通傷害伊。亞伯的靈魂連鞭上天享受永遠的福氣。
上帝有看見該穩拍死小弟，就問伊講，「亞伯貼落去？」該穩應，「我毋知，我減有咧顧小弟媽？」上帝講，「你小弟的血有聲對地裡喉叫我。」上帝就責備該穩，教伊離開家內四界流。
亞當食到九百三十歲才死。夏娃大概亦按呢。

世間人加添不止濟。較濟愛行歹。𪜶中間有一個好人名叫以樂。伊逐項代誌合上帝的意思才敢做；伊歡喜服事上帝，亦歡喜想上帝的代誌；上帝亦歡喜伊，無予伊死，帶伊的身軀上天。
然後上帝看見地面上个人罪惡貫滿，就講，「我欲滅無遮的人，用大水來嫁礪淹啉--死。地面上彼揲iáu-kú有一個好人，名叫若啊，上帝應允欲救伊，才教伊造一隻大船。彼隻船造好，那啊就佮伊的某，三個後生名叫閃，和，雅拂，佮三個新婦入船；另外閣帶逐个禽獸，蟲豸，清氣的各的一對，無清氣的各的一對入去。閣積聚逐樣的食物佇船內。耶和華就關船的門。
當若啊咧造船的時，地面上的人攏笑伊。伊共𪜶講，有大水欲來淹死地裡的人；𪜶毋信伊。
上帝有大恩典吞忍𪜶濟濟年，若是百姓毋反悔，才予大水來滅無𪜶。若啊落船，船門已經關，對天就落四十暝日的大雨；對深淵衝出水泉。地裡个人佮逐項的活物攏激死，獨獨若啊一家，佮伊所帶的禽獸，蟲豸得著救；是因為上帝咧照顧𪜶。上帝亦歡喜照顧信祂，疼祂的人，不論甚物所在，甚物時，攏有差天使咧保護伊。這號人真正有福氣（詩篇34：7）。
大雨靜，水退，彼隻船就掛佇啊lat粒的山頂，那啊四界看，看見四面攏是水，遐的樹木花草攏無去，人佮鳥獸亦攏無去。彼時若啊就開船个窗仔，放一隻烏鴉出去，烏鴉飛去無倒來。後來若啊閣放一隻茈仔出去，彼个茈仔去拍一圈就倒來。若啊就伸手掠伊入來。閣過一禮拜，那啊閣放伊出去，到日暗倒來，嘴咬新的橄欖葉。若啊一下看見葉，就真歡喜，知叫樹木已經茁蘡啦！亦知無偌久世間就照原。閣七日，閣放彼隻茈仔出去，彼時地攏焦了了，彼隻茈仔就無倒來，因為上帝予伊會曉得家己作岫，討食，毋使雨那啊養飼。彼時若啊掀大船的蓋，看見地攏總焦啦！
彼時上帝教伊佮伊的家，佮所帶的禽獸，蟲豸攏出來。若啊佮伊的家一下出來真歡喜，連鞭起壇獻禮物予上帝，閣多謝呵咾上帝，因為上帝照顧𪜶的性命。
𪜶出大船了後，天頂出一條虹。上帝共若啊講，你看見彼條虹就毋使驚beh-koh落大雨來淹死地裡的人。
彼條虹是落雨鞋時，有日出來照佇雨水裡才有虹。咱若看彼條虹，就毋使驚有大水欲來浸死眾人。
那啊𪜶四界去開墾，無偌久地裡的人閣真濟。眾人音語，腔口本相同，較濟的愛歹，攏無想欲服事上帝，直直顧家己，愛驕傲，無想照上帝的意思。就議論講，咱來起一個大城；內面去一造塔kuâinn到抵天；咱就毋免四散，亦通流傳咱的名聲。上帝一下看見遐个人遐驕傲，遐大膽，真受氣，連鞭拍亂𪜶的腔口，予𪜶一人揀一號話，大家聽袂曉得。彼个城佮塔起無成。因為拍亂腔口的緣故，彼个所在名叫巴別。遐的人就散了了。
咱讀這章就知人驕傲極顧上帝怨。

古早有一人名叫亞伯蘭，伊踮米所波大米南爿的城。彼裡个人逐个是拜佛，獨獨亞伯蘭拜上帝。上帝就叫亞伯蘭離開彼所在，去我所欲指示你的地。閣答應伊講，若甘願去遐，就欲祝福伊。亞伯拉罕就𤆬伊的某佮伊的侄仔羅德，佮所有的去迦南地。伊有大信，愛聽上帝的嘴。上帝就保護伊，𤆬伊去是劍徛起，佇遐共伊講，「這个所在我欲予你佮你的囝孫。」彼時亞伯蘭猶未有囝，iáu-kú信上帝的話。佇遐起壇拜耶和華。
亞伯蘭是富翁，有金，銀，驢，駱駝，奴僕，伊的侄仔亦是富人；𪜶兩個相佮徛。彼所在是較細，所以兩家的奴僕不時冤家。亞伯蘭看見不止艱苦，因為伊愛大家和好，就共羅德講，咱來分開徛較好；所在據你揀。羅德攑目一看，近約旦河彼角第一好，彼个地土好到若花園裡，四邊攏有水。伊就揀彼所在去徛。遐有幾若個城，一個名叫所多瑪。伊揀彼所在徛是毋著，因為遐的人不止歹。羅德干焦對重好地土，無要緊人的品行。
彼時羅德佮亞伯蘭分開徛。羅德就去所多瑪，踮遐徛攏袂平安，城內个人十分可惡，毋是拜上帝的人。羅德看𪜶按呢，心肝不止憂悶。起頭伊毋通來遮徛才著。
咱毋通學伊，著揀疼上帝个人佮咱做厝邊才會得著平安。人好額袂畫予家己平安，獨獨是誠實心疼上帝才會平安。
上帝賞賜福氣予亞伯蘭，應允伊所看見的地，攏欲予伊佮伊的囝孫。彼時亞伯蘭去到希伯倫搭壇拜上帝。

羅德搬去所多瑪徛，無偌久有一個大權柄的國王，名叫支代老馬，佮幾若個王來攻打所多瑪城。刣贏伊，就搶𪜶的物，閣掠濟濟人去。羅德也予伊掠著。羅德條持搬去所多瑪徛，本是欲享受世間的福氣，今伊所有的攏予人搶去，連家己亦予人掠去。
亞伯蘭聽見這个代誌就連鞭聚集伊家內的壯丁318人佮朋友出去追支代老媽；追著就拍𪜶，搶倒轉遐个人佮物佮羅德，娶遐个人倒去所多瑪。所多瑪王欲報賞伊，亞伯蘭毋挃；伊是想欲利益人，毋是想欲得著錢。咱著學亞伯蘭；檢采有甚物代誌話利益人，著連鞭去做。聖冊有講，「咱毋通對重家己的代誌，著對重別人的代誌才著。」（腓立比2：4）
亞伯蘭倒來的時，一個撒冷王，名叫墨支洗的，出來迎接伊，捧餅佮酒來予𪜶食。彼个墨支洗的是做國王也做祭司。彼時有祝福亞伯蘭講，「願天地的主，至kuâinn的上帝，降福氣予亞伯蘭；閣著呵咾至kuâinn的上帝，降福氣予亞伯蘭；閣著呵咾至kuâinn的上帝，祂予你制壓對敵。」亞伯蘭將所得著的十份抽一份予墨支洗的，款式不止尊敬伊。後來墨支洗的的代誌咱攏毋知；獨獨聖冊另外所講的，咱來讀就知是觀照至大的王，至大的祭司耶穌基督。耶穌做王這揲咧管理信祂个人的心，後來通地面上个人話來降服。伊亦做祭司，將本身獻祭上帝，來贖咱的罪；這揲佇天裡做咱的中保。早日亞伯蘭敬重墨支洗的，咱著益發敬重耶穌，一心服事祂。

耶和華出現安慰亞伯蘭的心肝，應允後來欲大大賞賜福氣。時猶未到，代先試煉伊的信，看話等得袂。一下昏上帝𤆬伊出去，教伊攑頭看天頂的星，教伊攏總算。亞伯蘭袂算到遐濟。上帝就共伊講。後來你的囝孫亦欲親像隻的星遮濟，算攏袂了。彼時亞伯蘭猶未有囝，iáu-kú信上帝的話，知上帝有權能通做一個代誌。
亞伯蘭信上帝，上帝就共伊算做義。對信予上帝算做好人；佇羅馬4章有詳細講。
上帝應允亞伯蘭欲用迦南的地予伊，紲共伊講伊死了伊的囝孫的代誌；閣教亞伯蘭掠幾若隻精牲，剖開來獻祭。鳥愛欲飛落來咧欲去食，亞伯蘭共伊趕去。日欲落的時，亞伯蘭睏重眠，上帝閣共亞伯蘭講伊的後裔話去外國，佇遐受真濟的艱苦，歷過四百年。到彼揲話得著真濟錢財，物件倒來，受迦南地的福氣。日暗的時，亞伯蘭看見一個火燻的烘爐，佮火焰對禮物的中央過去。彼日耶和華佮亞伯蘭立約。

撒內是亞伯蘭的某；有一個𡢃，名叫夏甲，是亞伯蘭的細姨。伊有捌看輕伊的大娘，撒內就不止受氣歹款待伊。夏甲就走去曠野。按呢看起來是大家毋著，因為夏甲是撒內的𡢃，亞伯蘭著毋通據在伊。聖冊有講，「奴僕著聽主人的嘴，主人著好款待奴僕。」若一爿無按呢，就湧話kōng ke̍nnh。
後來夏甲怎樣？佇曠野裡有一個天使拄著伊坐佇井邊，就問伊講，撒內的女婢夏甲你對貼落來，欲貼落去？伊就講，「我閃避我的主母撒內。」天使講，「你著倒去你主母遐，降服佇伊的手下。」這个是夏甲个本份，伊若按呢行就會得著平安。天使閣用一句話來安慰伊的心，共伊講，無偌久伊的確有一個後生，畫做一大國的祖。彼个囝著表名做以實馬利，意思是上帝的確有聽見，因為上帝有憐憫伊的艱苦，天使閣共伊講，以實馬利大漢的時，湧愛佮人冤家。過無偌久以實馬利就出世，伊做阿剌伯人的祖。遐个人逐个親像曠野的人。
夏甲聽天使的吩咐就倒去，揣伊的主人。伊就稱呼耶和華的名，講，上帝看見我。早上帝看見夏甲个艱苦有憐憫伊，今咱拄著艱苦，若倚靠祂，祂亦話憐憫咱。

承續頂章的代誌，耶和華閣出現，應允欲降福氣予亞伯蘭，欲予伊的囝孫真濟，閣欲用迦南地予伊。彼時上帝就共伊改名做亞伯拉罕；因為亞伯拉罕的意思是濟濟國的老父。𪜶某的名本是撒內，上帝就共伊改做撒拉，意思是親像國母。耶和華彼揲有用一個約的記號予亞伯拉罕，意思就是欲分開另外做一國的人。彼个記號就是割禮；所生的囝攏著共伊行割禮。
以實馬利是所應允的囝媽？毋是，因為以實馬利的囝孫無入迦南地徛起。彼个地是留予撒拉的囝孫徛。彼揲撒拉猶未有囝，上帝就應允欲予伊生囝名叫以撒。伊後來囝孫得欲真濟。上帝應允欲佮𪜶立永遠的約。按怎樣講是約？就是兩爿定著欲做代誌，親像上帝早佮若啊立約，毋過淹死地裡的人；閣用一個記號雨那啊，彼个記號就是虹。今應允亞伯拉罕欲降福氣予伊的囝孫，閣欲用迦南地予𪜶徛，彼个記號就是割禮。早上帝佮亞當，夏娃也有立約，就是應允欲予耶穌基督做救主（創世記3：15）；這个是天下極大的約。今咱通知上帝所立的約，逐个是真，因為上帝無講白賊，亦毋是騙人。

有一日亞伯拉罕坐佇布棚門口，攑頭看見三人咧徛，就起來迎接，講，請坐踮只樹腳秋凊，聽候我去汗水予恁洗腳，捧物予恁食。遐个人咧坐聽候。亞伯拉罕入去布棚內，共伊的某撒拉講。緊去做餅，通予𪜶食；家己就去田裡牽一隻牛仔予奴僕去刣；創便，就捧牛肉，餅，牛奶油，牛奶，排下樹腳，請人客來食；亞伯拉罕本身徛咧伺候。亞伯拉罕起頭攏毋捌只三人是巳tsuī。一個敢是上帝的囝，祂借人的款來。猶兩個就是天使，是上帝差𪜶來。
𪜶三人食飽，就問亞伯拉罕講，撒拉佇佗落？應講，佇內面。彼時主就共亞伯拉罕講，撒拉的確欲有身；因為上帝記得前所應允的代誌。撒拉聽見天使的話就愛笑毋信，心內想thái討畫做這个代誌。主就講，撒拉笑乜代？上帝無所毋話；撒拉的確欲有身。彼揲撒拉驚，就講白賊，講，我無笑。主應講，你有笑。彼時三人就起身。亞伯拉罕出來送𪜶。𪜶去的時，主對亞伯拉罕講，我不止受氣所多瑪，蛾摩拉兩個城，得欲滅無𪜶。彼揲兩個天使就向所多瑪行，留主佮亞伯拉罕講話。
亞伯拉罕記得伊的侄仔羅德佇所多瑪咧徛，就驚不止煩惱，因為聽見主欲剿滅彼个城，才求上帝憐憫彼个城講，抾若有五十個義人佇遐嘛就免剿滅？閣一下想，硩驚敢無遐濟好人，就連連閣求五擺講，抾若四十五，猶是四十人；檢采三十，猶是二十，猶是十人，嘛敢會救得彼个城才著。主攏允伊講，設使佇所多瑪話拄著十個好人，我亦毋剿滅彼个城。彼-揲主就起身。亞伯拉罕就倒去。
今看亞伯拉罕替所多瑪來求是真著，因為伊的侄仔羅德佇遐，咱亦著逐時記得咱的朋友，真正，求上帝賞賜福氣予伊。檢采𪜶拄著甚物艱苦患難的代誌，咱著益發替𪜶懇求上帝。聖冊有講，著時時替人祈禱。一人誠實心求上帝，祂的確歡喜聽。

彼兩個天使去到所多瑪，日咧欲暗。彼城內有十個好人無？無啦！按呢攏袂得著救。彼城內獨獨羅德有敬上帝；所以上帝差天使來救伊。日暗的時，羅德坐佇城門口；天使到，伊連鞭起來共行禮，講，我的主矣，請斡來奴僕的厝歇暝，洗腳，明仔早起起來，行恁的路。𪜶講，毋免，阮欲佇大街面隔暝。羅德切意請𪜶，就入伊的厝。羅德備辦筵席請𪜶。天使就講，你這城內親戚，著攏𤆬偌出去，因為阮來欲剿滅這个城。羅德就出去共伊的囝婿講。𪜶攏毋信，講，毋去矣。到天光，天使閣迫伊講，緊緊𤆬你的婦人人佮兩個查某囝出來去。天使看羅德猶咧延遷，就伸手拖𪜶；因為主憐憫羅德佮伊的家，𪜶一下出去，天使就講，恁著大步走去山頂，攏毋通越頭。羅德就講，驚了走袂到山頂，近遮有一個城，無甚物大，走來去遐毋知話做得袂？因為上帝有大恩典，才准伊走去遐。彼个城就是鎖jínn城。羅德佮伊的某佮兩個查某囝走離開所多瑪；拄仔離開彼个城，上帝就對天落硫磺佮火，來剿滅所多瑪，蛾摩拉佮遐幾若個城，獨獨鎖jínn無燒去，羅德佮兩個查某囝攏走離；伊的某佇後面，一下越頭看，就變做一枝鹽柱。
彼早起亞伯拉罕起身遠遠看所多瑪城，攏無別物，干焦是火煙若定。上帝記得亞伯拉罕所求的話，才救羅德，然後羅德毋敢踮佇鎖jínn城，就走去山頂徛。今無厝通徛，伊的錢財物件亦攏無去。因為所多瑪人是歹，上帝才對天降火落來燒𪜶。人得罪上帝，若無心欲反悔，死後著落地獄；人若疼上帝，上帝看顧伊。

過無偌久，上帝應允亞伯拉罕的囝以撒出世。夏甲个囝以實馬利既然用毋好的款式款待伊小弟。撒拉就講，毋通予伊踮遮徛，著教伊佮伊的老母出去。耶和華亦吩咐著按呢。天光的時亞伯拉罕早早起來叫夏甲，將餅佮一皮袋的水予伊，教伊著𤆬in後生出去。設使耶和華卻若無吩咐亞伯拉罕，伊按呢做是真毋著；總是伊得著上帝的命令，所以予夏甲出去無毋著。
𪜶兩人去到別示巴的曠野，無偌久水啉了；彼時是不止熱，以實馬利嘴乾到欲死；伊的老母𤆬伊到樹腳予伊倒硩，就行開坐佇土腳咧啼哭，因為伊袂忍得看伊囝死。上帝一下聽見以實馬利的聲，伊的使者對天裡叫夏甲講毋使驚，上帝有聽見你的囝的聲，著閣去抱伊來。彼-揲上帝予伊看見一個井有水。伊才上水予伊的囝啉。上帝有照顧以實馬利，伊長成的時徙徛佇曠野，伊的囝孫後來成做大國，親像天使代先所講。
夏甲佮伊的囝離開亞伯拉罕的厝了後，上帝就叫亞伯拉罕，共伊講，著𤆬你的囝以撒上我所指的山，佇遐將你囝獻予我做燒祭。上帝共亞伯拉罕講按呢是欲試煉伊的信。亞伯拉罕聽見連鞭趁，因為伊知上帝所做逐項著，亦信伊的囝若死，上帝的確畫予伊閣活。
今咱著知上帝所做逐項著；所以著信祂，趁祂，親像亞伯拉罕的所行。亞伯拉罕過日早早起來，帶兩個奴僕，牽一隻驢佮以撒起身，欲去上帝前所講的山，伊疼上帝較贏疼伊的囝。上帝予伊氣力，歡喜聽上帝的話。行到第三日看見彼个山，亞伯拉罕就吩咐奴僕，講，恁佮這隻驢踮遮聽候，我佮我的囝上山拜上帝就連鞭來。奴僕聽主人的命令，就踮遐聽候。亞伯拉罕佮以撒兩人去；行路的時，以撒問講，俺爹，火，柴攏有，欲獻祭的羊佇佗落？因為以撒猶未知亞伯拉罕欲將伊刣做祭物。亞伯拉罕𪜶講，我的囝，上帝欲備辦羊仔來做燒祭。𪜶去到山頂，亞伯拉罕就搭壇，柴疊好，就縛以撒下壇頂，手攑刀欲刣伊。拄拄欲刣，耶和華的差使對天裡叫亞伯拉罕講，毋通下手，我知你有敬畏上帝，疼祂較過頭疼你的囝；因為我教你獻囝，你亦無惜。彼揲亞伯拉罕就越頭，就看見一隻公的羊，角纏佇密的樹林，亞伯拉罕就掠來刣，獻予上帝來替以撒。後來天使閣共亞伯拉罕講，你這个代誌，甘願聽耶和華的嘴，今我欲永遠降福氣予你，予你的囝孫得著福氣。路尾一句是指救主耶穌基督，因為耶穌欲來做救世主祝福世間人。聖冊有講，「上帝將獨生的囝賞賜世間，互信祂个人免沈淪，得著永遠活；伊疼世間到按呢。」
檢采上帝有時教咱獻囝，查某囝做祂的路用，咱著歡喜，因為所有的攏是祂个。

撒拉食到一百二十七歲；佇希伯倫過往。亞伯拉罕就買一塊塚山名做墨比粒。佇遐有一個穴，就將撒拉葬佇遐。人若疼上帝，毋使驚死失，因為伊的靈魂上天享受永遠的福氣。
亞伯拉罕有一個奴僕名叫以利以謝，踮伊的厝不止盡忠。亞伯拉罕叫伊來，共伊講，你去我的祖家，米所波大米，共以撒揀一個某𤆬伊來。亞伯拉罕毋愛以撒𤆬迦南个查某gín哪，因為遐攏是拜偶像了了。以利以謝聽主人的命令，就揀十隻駱駝，去米所波大米。到地咧欲暗啦！身軀不止𤺪，徛佇井邊。伊攏毋捌彼所在的人，毋知著揀巳tsuī予以撒做某，就求上帝指點。上帝有聽伊的祈禱。停無偌久，看見一個查某囡仔來上水，肩頭背水瓶。以利以謝就共伊討水啉；查某囡仔紲上水予駱駝啉。以利以謝已經有問上帝講，我共伊討水，伊歡喜予我，閣予駱駝，就是彼个人。今看見這个查某囡仔不止好意，心內知的確是這人，就提兩跤手環，一跤金環予伊，問伊講，你是巳tsuī的查某囝？伊應講，阮爹名做彼土利，是亞伯拉罕的親戚；我名做利伯加。以利以謝予𪜶請，去歇店𪜶兜；問𪜶家內的人，甘願予伊𤆬利伯加去希伯倫，嫁予以撒，猶無？𪜶一家攏歡喜，因為知這个代誌是上帝的旨意。利伯加才離開父母，兄弟姊妹；獨獨帶這个母仔相佮去；大家騎駱駝塊以利以謝。到地的時，用這个代誌攏共以撒講；亦講，伊有祈禱上帝，上帝怎樣應允伊以撒聽見就歡喜，不止疼利伯加，就娶伊做某。上帝照顧𪜶兩人。彼揲亞伯拉罕不止老，食到一百七十五歲才死，𪜶兩個囝以撒，以實馬利共伊埋葬佇米比拉的穴佮撒拉合葬因為伊有信主，所以靈魂上天，佮上帝佇咧。（馬太8：11）
以撒生一對雙生囝，一個名以掃，一個名雅各。兩個大漢的時，以掃愛去山內拍獵。雅各較愛踮厝內安份守己。有一日以掃拍獵倒來不止𤺪，腹肚枵，入門看見雅各咧食物，欲共伊討來食。雅各講，你若欲食，著將大囝份的家伙來換我。以掃歡喜，食飽就閣去。伊做這个代誌，上帝無歡喜；因為伊是大囝，照本份著獻禮物予上帝，親像祭司的職。今伊因為一頓食，就賣伊這號的職，毋是敬虔的人，是看輕伊的職份。咱毋通學伊的款，因為伊看輕上帝的代誌，掠身軀比靈魂是較寶貝，干焦對重啉食無要緊得著救。耶穌講，「著代先求上帝的國佮祂的義。」雅各亦有毋著，因為伊看伊的兄枵，真艱苦，條故意創治伊。照論雅各著分伊食，毋通蹻苦伊。

以撒年老目睭花無看見，就叫以掃來共伊講，你去山裡拍獵，照我所合意的，煮予我食，我欲共你祝福，因為我是無偌久人啊！以掃聽伊的父的嘴，就提弓箭去山裡，欲拍獵通煮予伊的父食。
in咧講，去予利伯加聽見，伊就無歡喜，因為較愛以撒祝福雅各；是起頭上帝應允雅各欲接做大囝。利伯加就叫雅各來，講，拄才你的父教以掃創好滋味予伊食，欲共伊祝福；你擔著聽我的嘴，去刣兩隻羊仔囝來予我煮到真芳，予你捧去予你的父食；聽候你的父共你祝福，無祝福以掃。雅各應伊的老母講，我的父目睭雖罔無看見，m̄-kú手摸話出，以掃遍身攏是毛，我遍身光滑，若予伊認得，的確畫咒詛我。利伯加講，毋使驚，做你聽我的嘴，緊緊去刣羊仔。雅各就聽𪜶老母的嘴，若是伊做這个代誌十分毋著。咱應該著聽父母的嘴；父母若教咱做毋著就毋通聽伊；因為較要緊著聽上帝。雅各聽見伊的老母所講的話，亦知叫設伊的父是毋著，照論著應伊的老母講，這个代誌我毋通做才著；若是伊無按呢，所以上帝不止無歡喜。
雅各就去刣兩隻羊仔囝來予𪜶老母。煮好的時，利伯加就hia̍nnh以掃的衫來予伊穿，亦將羊仔囝的皮來包伊的頷頸佮手，因為驚了予伊的父摸出。備辦到好勢，就教伊捧出去。彼-揲以掃猶未倒來。雅各就捧遐的物入去，請伊的父食，講，老父請起來食，紲共我祝福。以撒就講，你敢話遐緊倒來？雅各用白賊話應伊講，上帝幫贊我，以撒就叫雅各行倚伊的身邊，共伊摸囊硩，講，你真正是我的大囝以掃媽？你的聲刀若雅各呢，你的手就是以掃。雅各閣再講一句白賊，講，我真正是以掃。以撒才信伊，教伊捧物來予伊食；捧酒予伊啉。食了就共伊祝福，共伊唚嘴，講，耶和華降福氣予你，予你逐項物充足，列國著服事你，你的兄弟亦著降服。這个代誌，以色列人入迦南的時就應驗。
你拍算雅各得著伊的父祝福了有平安無？無；伊知叫做這个代誌是毋著。人騙人，予人艱苦，家己往袂平安。上帝的目睭金金咧看人的所做，所以予人袂設得。人若講白賊是祂第一怨恨。
以撒祝福雅各了，雅各就出來。無偌久以掃倒來；猶未知小弟的所做，就捧物入去，欲予伊的父食，求伊祝福。以撒講，你是巳tsuī？以掃講，我是你的大囝以掃。以撒一下聽見是以掃，通身軀攏掣；閣問講，你是巳tsuī？代先捧物予我食？我已經食了，亦共伊祝福啦；今攏袂移易得。以掃聽見這句話大聲啼哭，講，父啊！閣共我祝福，講了閣再哭。以撒講，已經祝福雅各，今亦欲祝福你，總是袂比得伊。以掃聽見，就大受氣，心內想講，我的老父閣食無偌久，聽候伊若死，我就欲刣死小弟。
利伯加聽見以掃怨恨雅各，就叫雅各來講，你毋通踮遮，著走去匼難，踮恁母舅粒班兜，聽候以掃若回心轉意，我才差人叫你倒來。彼-揲以撒聽利伯加的話，就祝福雅各，伐落雨伊去巴坦亞蘭。利伯加後來攏無閣看見雅各。彼-揲雅各不止無平安，無所在通歇。這个代誌是伊家己做得來。因為伊設伊的父，上帝才請放據在伊去拄著艱苦。
雅各離開伊的厝起身行，日暗無塊通睏，睏佇土腳，夯一塊石來做枕頭；睏落眠，夢見一張樓梯對地到天的權，有天使佇遐咧上落。耶和華徛佇樓梯頭講。我是亞伯拉罕，以撒的上帝，你這揲倒咧的地，我的確賞賜你的囝孫。閣講救主的代誌，講，萬國个人對你的後裔話得著福氣。我永遠佮你佇咧，你去出外，我的確保護你，娶你閣倒來這个所在。雅各聽見不止歡喜安慰。伊知有得罪上帝，上帝iáu-kú照顧伊。咱逐人逐日亦有得罪上帝，伊逐時亦有照顧咱。咱暝時咧睏，祂的目睭金金咧看顧咱。咱有時袂記得祂，祂無袂記得咱，所以咱著專心疼祂。
雅各睏醒，講，上帝佇遮，我攏毋知，就不止驚，講，這所在是上帝的殿，天的門；就夯彼塊做枕頭的石，徛做柱，斟油佇柱頂。這个是古早人的例，若愛分別做聖的，較常將油做記號。
雅各就名彼所在做伯特利，意思是上帝的厝；因為上帝佇遐出現。

雅各猶未離開伯特利的時，祈禱上帝，求祂永遠佮伊佇咧，逐日予伊有通食，有通穿，後來閣𤆬伊倒來老父兜。閣講，我永永欲認耶和華做我的上帝。伊彼揲知獨獨上帝有權能通賞賜福氣，予伊得著平安；就不止敬畏上帝。這个代誌明白，雅各起身，去到巴坦亞蘭。看見遐一個井，有三群羊，人咧顧。雅各問彼个人，講，恁捌粒班媽？伊應講。捌啊；伊的查某囝粒結咧𤆬羊得欲來。粒結就是雅各的表小妹。雅各見著伊，歡喜到流目屎。粒結倒去共伊的父講。雅各來啦！粒班出來迎接伊，請伊去𪜶兜，留伊踮遐。
雅各佮伊踮到久久幫贊粒班顧羊，紲娶伊兩個查某囝，大的名利亞，細的就是粒結。雅各不止疼粒結；上帝賞賜福氣予雅各，予伊生濟濟囝，亦得著真濟綿羊，山羊，牛，駱駝。粒班看見雅各的精牲比伊較濟，就無歡喜，怨妒伊。上帝記得代先應允雅各彼句話，才吩咐雅各離開粒班倒去迦南地。
雅各就叫家己一家的人，騎駱駝，亦𤆬精牲紲提伊所有攏總的物，暗靜起身，無予粒班知。去過三日，粒班才聽見，就走去追伊，到基列山才追著。未追著的代先，上帝託粒班的夢，教伊毋通蹻苦雅各；按呢𪜶兩爿才立約欲相和。隔早起粒班就起來佮雅各一家个人唚嘴，共𪜶祝福，就倒去𪜶兜。
捏班去了，雅各閣起身欲去迦南地；咧行路的時幾若個天使來拄著伊，是上帝所差來安慰伊的心，就差人代先去，教𪜶著用謙遜的話通知以掃，予伊知小弟咧欲來。所差个人倒轉來回覆，講，以掃咧𤆬四百人來，欲迎接你。雅各聽見這个話驚到袂顧得，拍算兄iáu-kú受氣，欲來攻擊伊。雅各就將攏總个人，物，分做兩隊，講，一隊若予伊拍，就一隊話走離；才來祈禱上帝。祈禱了，就想較好的步數；代先大得罪兄，擔著設法求和，就揀逐號的精牲濟濟做禮物，派人𤆬頭前的路，去送以掃，來求和。
彼暝有一人來，雅各看見，知毋是平常人佮伊相偃，彼人看未贏伊，就搧雅各的大腿臼。雅各的腳紲tsua̍h--著。彼人求雅各著放伊去。雅各應講，你若無共我祝福，毋予你去。彼時有共雅各祝福，紲改伊的名做以色列，表明伊迫切祈禱上帝，到得著所求才煞；因為伊佮上帝佮人鬥輸贏，攏得著較贏，才號這个新名。
有人拍算雅各彼時得著重頭生的心；代先的所行濟濟項毋著，若是彼時了後所行較敬虔的款式。雅各就名彼所在叫做便以利；（便以利的意思是上帝的面）因為佇遐有見著上帝，亦無失落性命。
這个代誌明白，雅各就好膽進前迎接伊的兄；拄著看兄的心已經越轉。以掃來抱雅各的頷頸佮伊唚嘴；兩人啼哭，因為代先相冤家，相離開，今閣相拄著相疼。雅各一家攏來佮以掃行禮。代先所備辦的精牲欲送以掃，起頭以掃直直延，然後才收。
咱讀這章，著知迫切祈禱上帝是大要緊；閣兄弟應該相和。

以掃，雅各相見以後，以掃倒去西jínn，雅各起身欲去迦南。去是劍，踮遐徛，拄著艱苦的代誌，家內無順序，敢有插拜偶像的代誌；查某囝予人引誘行歹，後生用奸詐的計謀害死人。上帝就教雅各去伯特利，佇遐搭壇。早年雅各咧走的時，看見樓梯對地到天，予上帝應允保護伊，就是佇伯特利。設使雅各有袂記得伯特利的代誌，上帝永永無袂記得祂所應允的話。
雅各聽見上帝的吩咐，就連鞭備辦，叫家內人來共𪜶講，恁有偶像著提來予我，上帝照顧我佇患難的時，咱一路來，上帝亦照顧咱，咱著服事祂，毋通拜偶像，來惹上帝的受氣。𪜶就提偶像佮攏總譴損的物來予雅各，雅各就埋佇是劍的樹腳；就起身去伯特利，佇遐搭壇，呵咾上帝，濟濟年照顧伊。佇伯特利上帝閣出現允賞賜福氣，閣再稱呼伊的名做以色列，亦閣再應允欲用迦南地予伊佮伊的囝孫做業。
雅各家內閣拄著憂悶的代誌。利伯加的母啊，名叫抵破lat死，埋葬佇伯特利的樹腳；雅各徛柱佇墓邊。雅各閣起身行路，伊的某粒結佇路裡生囝，名叫便雅憫，老母就死，埋葬近伯利恆。
捏結埋葬明白，雅各閣行到希伯倫，老父所徛的所在。早亞伯拉罕亦踮遐，今算是做祖家。
雅各到希伯倫，伊的老母利伯加已經過往，袂閣相見，若是伊的老父猶佇咧。父囝相離開遮濟年，今閣相見，父予囝來孝敬，減毋是大大通歡喜的代誌媽？以撒今老，食到一百八十歲才死，兩個後生以掃佮雅各來埋葬伊。埋葬老父明白，以掃倒去西jínn山踮遐，真有權，若親像王裡。雅各續接亞伯拉罕佮以撒的福氣踮佇迦南，就是上帝所應允的地。
雅各彼揲將近老啦，佇世間拄著真濟艱苦，憂悶的代誌；予以掃怨恨著出外；予粒班蹻苦伊，著暗靜離開；倒來路裡所疼的某死，到地老母已經死，無偌久老父亦死。雖然按呢，祂常常有得著上帝的安慰扶持伊tīta̍k所在（創世記28：13－15，46：1－4）

雅各有十二個囝，名流便，西面，利未，猶大，以撒加，西布侖，約瑟，便雅憫，擲，納大利，加的，亞設。
約瑟十七歲，便雅憫猶細漢，iáôe攏較大。約瑟十個兄無好的款式，無敬畏上帝的心；若是約瑟對少年的時做虔誠的人。雅各極疼約瑟，做有花的衫予伊穿。十個兄看見父較疼約瑟，就怨妒，歹款待伊，若是上帝不止疼伊，逐時保護伊。
有一暝約瑟夢見佮兄弟弟田園咧縖稻；縖好，兄弟所縖的把攏倒落去拜約瑟所縖彼一把。彼个意思是上帝刁持欲予約瑟知後來伊的兄弟話降服伊。兄弟聽見伊講這个夢，就不止受氣。
過無偌久，約瑟閣再夢見日月佮十一粒星，攏咧拜伊，就講予伊的老父佮兄弟聽。雅各聽見這个代誌，就略仔曉得彼个意思，心內不時咧想；總是兄弟益發怨恨伊。
雅各的精牲真濟，予伊的囝來照顧。有一擺十個囝趕羊去是劍來飼，約瑟佮便雅憫無去。一日雅各共約瑟講，我愛你去看你的兄怎樣，倒來回覆我。約瑟知伊的兄怨恨伊，iáu-kú無延遷，連鞭趁老父的嘴，倚靠上帝保護，去揣兄。去到是劍揣無；有人共伊講，恁兄攏去都單啦，佇遐揣就著。
兄看見約瑟來欲到，就相佮講，做夢的來啦！來共伊刣死，將伊的身屍㧒落井，才四界講，伊予野獸食去，後來看伊的夢話應驗袂。流便講，毋通留伊的血；㧒落井就好，流便的意思欲救伊，來交予老父。約瑟到地，兄就掠伊，褪彼領有花的衫，共伊㧒落井；彼个井空空無水。㧒落去了，兄就做𪜶坐咧食。
咧食的時，有一陣以實馬利佮米田的生理人來。流便無佇咧，猶大就共兄弟講，刣小弟，甚物利益？伊是咱骨肉的親，毋通害死；來賣予隻的以實馬利的人，是較好。大家應好；就去井裡，牽約瑟起來，賣二十個銀錢。
才的生理人是亞伯拉罕的細姨夏甲甲期都lat的後裔，這揲對基列來，欲去埃及買賣；就帶約瑟到埃及賣予一個大官，名波提罰，做奴僕。
㨨便倒來，揣約瑟無，心肝不止扒腹，拆破家己的衫，趕緊去共大家講，gín若無佇咧，我欲怎樣？大家攏毋瞅睬伊；去刣一隻羊仔，將約瑟彼領花衫搵羊血，教人hia̍nnh倒去予老父看，講，阮抾著這領，試看是你的囝的，仔毋是？雅各看見，講，真正是我的囝的衫，的確予野獸食去，咬傷身軀，無通疑騃，就大聲啼哭，拆破家己的衫，攏無受安慰。
起頭雅各有設伊的父，這揲伊的後生來設伊。人所收成的是照伊所種的。
約瑟踮佇埃及無親人通倚靠，真正可憐代，總是伊有敬畏，倚靠上帝。上帝准伊祈禱，照顧伊，閣幫贊伊盡本份，予伊無受迷惑。少年的人著學約瑟的款式，檢采起頭拄著艱苦，路尾話知敬畏上帝實在有福氣。

約瑟佇波提罰的厝敬畏伊的主人，攏無貧憚，逐項代誌盡忠；上帝逐時照顧，紲降福氣佇波提罰个家，人做差用著學約瑟，敬伊的主人，聽伊的嘴。
坡提罰的某看約瑟人才生做好，愛佮伊行歹，約瑟攏毋；婦人人就怨恨伊，用誣賴的話來使弄丈夫，丈夫就掠約瑟關監。
約瑟佇監裡，上帝庇佑伊，予顧監的頭不止疼約瑟，監內的代誌攏交伊。約瑟好款待監內的人。約瑟佇監內的時，法老王受氣兩個人臣，就是守政佮禪長，關𪜶佇監裡。一早起約瑟入去咧巡，看見𪜶兩人不止憂悶，就講，恁到遮憂悶，甚物代誌？因應講，阮有夢見，無人通完。約瑟講，完夢的代誌減毋是對上帝指示？請恁將恁的夢來共我講。
守政就講，我夢見一欉葡萄發三枝，茁苺開花，生果子；果子熟，我捧法老的酒杯，捏葡萄汁，護法老啉。約瑟就共伊完夢講，三枝是三日，過三日，王欲召你出去，復倒你的原職。你出監了，著數念我；我本佇迦南予人掠來蹛這裡；我毋是行歹才來關監，你佇王的面前共我贊一句，予我通出去。
禪長就共約瑟講，我夢見三個籃層戴佇頭殼貯王欲食的燒肉，有鳥落來咧肉去食。約瑟就講，三個籃層亦是三日；過三日法老王欲共你吊死佇樹裡，鳥話來食你的肉。
過三日就是法老的生日，開大桌來請伊的人臣，召𪜶兩人出監，赦免守政的罪，復倒伊的原職；若是禪長予伊吊死，攏照約瑟的話。
可惜守政一下出監紲袂記得約瑟，攏無贊一句話予伊出來。
濟濟人亦是這號款，家己平安，無要緊別人艱苦。上帝毋是按呢，伊時時記得咱。咱落難的時，若專心倚靠祂，就毋使驚。

過兩年，法老王就夢見兩個夢；夢見伊徛佇河墘，有七隻肥的牛對河裡起來，佇岸邊咧食草。較停閣看見肥牛予七隻真㾪的吞圇落去。彼-揲法老就醒；後來閣睏去，閣夢見一欉麥，生七穗真媠phauh phauh；閣看見有七位真㾪个來吞彼七穗phauhê；夢到按呢，王就醒。
天光就召埃及的博士來完，無半個會曉得，因為上帝無幫贊𪜶。
守政聽見人咧講夢的代誌，一人講一款，才記得兩年前的夢約瑟完了真準，就入去見法老講，今仔日我記得前毋著；彼時王受氣我，將我佮禪長關監，阮兩人，攏有夢見；拄仔監內有一個希伯來人，伊共阮完真準，我得著王赦免我，禪長亦合伊的話予王召死。法老就連鞭差人去監裡召約瑟來。
約瑟佇監內久久，守政久久袂記得伊，總是上帝逐時佮伊佇咧。約瑟聽見王召，就連鞭洗浴，剃頭毛，換衫，去見法老王。王就講伊的夢予約瑟聽，教伊完。約瑟毋是彼號驕傲的人，伊知家己無才能通完；伊的才調，本事是上帝予伊，就對法老講，我家己卻賣完，若是上帝有權能通完，予王你聽，報你平安的消息。彼-揲上帝就幫贊約瑟知彼个夢的意思，才講，七隻肥的牛，七穗媠的五榖，是指七年的好光景；七隻㾪的牛，七穗冇冇的五榖是指七年的飢荒。閣講埃及國咧欲七年的飢荒，擔著揀一個有智識的人來料理國內的代誌，佇七年好光景的時，通埃及國的城攏著積聚五榖，等七年飢荒若到就免驚無通食。
法老看見約瑟是伶俐的人，就教伊料理這个代誌，紲剝手指，金鍊予伊掛，用媠衫予伊穿，予伊坐馬車，命令通國的人降服伊。
這个奇怪的代誌是天父替約瑟備辦的，祂亦逐時記得祂的百姓。
彼七年好年冬的時，約瑟命令百姓著積聚五榖；所以積聚真濟，到袂算得。七年過身，就七年歹光景。彼時人不止艱苦，較散个四界去做乞食。咱著知上帝對天起風，落雨，出日，才會生逐項的物，通養飼人，若無就袂，所以咱著多謝上帝的好款待咱，予咱逐項夠額，亦著倚靠祂才會得著。
彼時迦南地亦飢荒。雅各佮伊的囝無通食。埃及人佳哉有約瑟佇咧，一下拄著飢荒約瑟就開粟倉，將五榖來發糶；不論甚物人欲糴，逐時攏有。雅各聽見埃及咧糶五榖，就差十個囝去糴。便雅憫無去，因為雅各不止疼伊，毋甘予伊離開。彼十個兄弟仔去到埃及國約瑟面前，就跪落來拜。𪜶袂認得伊是約瑟，因為賣伊的時，約瑟十七歲；今三十七歲。約瑟一下看見伊的兄，連鞭認得𪜶，記得前夢見佇田裡，佮兄咧縖稻，縖起來的時，伊的兄弟所縖个攏倒落去拜伊所縖彼把。今彼个夢有應驗。
約瑟無共伊的兄講伊是巳tsuī，欲試看𪜶的性有改猶無，才問𪜶講，恁是甚物人，對貼落來？因應講，阮對迦南來欲糴五榖。就閣問𪜶。恁兄弟仔有幾個？因應講，本十二個，拍毋見一個，煞尾个佇彼厝。約瑟講，欲thái話知恁是誠實，猶是白賊？著差恁中間一人去𤆬恁的小弟來，恁遮个攏著關佇遮，證明恁的話，知恁誠實猶無。對按呢，約瑟將𪜶攏關佇監裡三日，三日暗，約瑟講，我敬畏上帝。今試看姊，恁請留一人踮遮，猶的載五榖倒去，娶恁小弟來我看，予我才知恁是誠實。遐的兄弟聽見約瑟按呢講，就不止憂悶；約瑟亦憂悶，因為伊的心不止疼兄弟，就越過去流目屎，才閣越過來，教人縛西面。
約瑟做這個代誌，伊的心肝毋是想欲報冤，才創治兄弟；不過是愛𪜶兄記得前毋著的代誌。隻的兄弟看見約瑟按呢，連鞭想著前的代誌；大家巳舞巳自咧相佮講，咱早賣彼个小弟真正毋著，伊亦哮求咱毋通賣伊，咱攏無欲瞅睬伊，所以咱這揲才拄著這个艱苦。
按呢咱人見有得罪上帝甚物代誌，的確囥袂密。

約瑟九個兄弟，五榖糴了得欲倒去，約瑟教伊內面的人備辦糧草予𪜶路裡通食；閣教人暗靜將逐人來糴的銀，猶原下佇𪜶的麥袋。𪜶去到客館，一人開袋，欲飼驢，看見銀照原佇咧。一下到𪜶兜，逐个看見袋仔內攏有銀，不止楞愕。雅各聽見𪜶講留西面佇埃及，閣愛便雅憫去，伊的心肝不止艱苦，講，恁傷害我的囝，約瑟無去了，西面無去，今連便雅憫亦欲紲共我𤆬去；這攏是害到我身上。流便講，你這个囝做你交我，我的確閣𤆬來還你。雅各踏硬無欲。
後來五榖食了，雅各教𪜶後生閣去埃及糴。𪜶講，便雅憫無予阮𤆬去，阮毋敢去，因為彼个人命令的確著𤆬伊去，若無，五榖毋糶阮。猶大就講，你這个囝做你交我，我共你保，的確閣𤆬伊倒來。彼揲雅各記得前天父的照顧伊，亦逐時咧保護伊，今的確有權能通予伊的囝平安倒來，才對遐的囝講，若教按呢，𤆬伊去落；亦著備辦果子，蜜，糖，香料通去送彼个大人，前的銀帶去還伊，另外閣帶銀去糴，才紲𤆬便雅憫去；我求上帝照顧恁，予恁去埃及見彼个大人，免乞伊受氣。
大家就起身，到埃及，約瑟聽見遐的兄弟來，亦𤆬便雅憫來，就教人請伊去我的厝，今仔日我欲予𪜶佮我食。𪜶內面的人照約瑟的話，就𤆬𪜶去，舀水予大家洗腳，亦共伊飼驢。西面這揲亦出監，來佮𪜶相見。
約瑟倒來的時，遐的兄弟將禮物獻予伊，大家拜伊，亦用銀欲還伊。約瑟問講，恁老父近來好嘛？𪜶講，好。閣問講，這个是恁小弟媽？就金金相便雅憫，心肝不止疼伊，講，細囝啊，上帝庇佑你。約瑟嘴咧講這句話，目屎揣揣倒，毋愛護兄弟看見，才走入房內啼哭。面洗洗咧才閣出來，命令人排大桌，予𪜶食。約瑟就將得欲食的物來分，逐人一份，便雅憫五份。大家圍纍咧食不止歡喜。食煞，約瑟暗靜共管家講，𪜶來糴五榖的銀橐下𪜶逐人的袋仔，我啉酒的銀杯提去收下便雅憫的袋仔。
過早起大家起身欲倒去。𪜶去了，約瑟就教人去追𪜶，紲問看𪜶甚物人偷提我的銀杯。彼人去無偌遠追著，照約瑟的話問𪜶。𪜶攏毋知這个代誌，不止楞愕，講，做你搜，彼个偷提的，伊著死，阮做你的奴才。
大家就放五榖袋落來，欲予𪜶搜。開到便雅憫彼袋才搜著。遐的兄弟不止煩惱，拆裂衫，來到約瑟面前，攏跪跪落去。約瑟喝𪜶，講，你到遮大膽，做這个代誌。大家應伊，講，阮今亦無啥話通應，上帝已經顯明阮前所做的歹，擔著掠阮做奴才，才會做得。約瑟講，毋使；搜著銀杯佇伊taôe，彼人就夠額；恁無代誌，做恁倒去。猶大講，我已經保欲𤆬便雅憫倒去，你掠我就好，放伊倒去；若是我家己倒去，便雅憫無去，毋知欲怎樣；驚了我的父無看見伊，敢會死。
彼揲約瑟就命令咧差用的人攏出去。獨獨約瑟佮遐的兄弟佇咧若定，約瑟就大聲啼哭，講，我是恁前所賣的約瑟，是恁兄弟，我的父猶佇咧媽？逐-的靜靜靜，驚到袂顧得。約瑟才用好的話安慰𪜶的心，講，恁毋使驚；恁前賣我的代誌，是拄拄來成天父的旨意，予我通來救人的性命。伊共我積聚五榖聽候飢荒若到，就通賣，才予通國的百姓免餓死。恁今緊緊倒去，娶我的父來，我欲養飼伊，紲養飼恁；恁共伊講，我佇咧，天父保護我，予我做大官管理埃及的國政。
彼揲約瑟抱逐个兄弟的頷頸，佮𪜶唚嘴；大家啼哭，相佮講話。
法老王聽見約瑟兄弟來，真歡喜。到𪜶欲倒去，備辦禮物教𪜶送予雅各；另外差馬車去搬請通家來埃及徛。約瑟亦家己備辦衣裳，路費，乾糧予𪜶。
一下到𪜶兜，緊緊共雅各講，約瑟猶佇咧，這揲硩做埃及國的大官。雅各起頭毋敢信，到看見遐的馬車，才講，我的願足啦，我的囝約瑟猶佇咧，我未死的確欲去看伊。
起頭約瑟見著兄弟的時，伊是欲試看兄弟的心有反悔猶無；到看見兄弟有反悔的心，就赦免𪜶。咱著學約瑟的款；卻若有人得罪咱，咱亦著赦免伊，好款待伊；因為聖冊講，「對敵枵，著予伊食；嘴乾，著予伊啉。」

雅各聽見約瑟佇埃及，就佮伊的囝連鞭起身欲去看伊。因為路遠，行濟濟日才會到
去到別示巴，雅各獻禮物予上帝。閣多謝呵咾祂的大恩。彼暝上帝叫雅各講，我是上帝，就是你的父的上帝：你去埃及毋使驚，我佇遐亦話照顧你，予你的囝孫興旺；後來beh-koh𤆬你的囝孫出埃及國，來迦南地。
雅各佮伊的家離開別示巴，共有七十人去埃及。約瑟聽見馬車來欲到，家己亦坐馬車去迎接伊的父。相見的時不止歡喜，約瑟仆佇雅各的頷頸，共伊唚嘴；大家流目屎，因為歡喜到極。雅各講，你iáu-kú佇咧，我iáuōe看見，雖然死亦甘願。
雅各已經到埃及。約瑟就𤆬伊佮幾若個兄弟去見法老王。王看見真歡喜，就問雅各，你今年幾歲啦？雅各講，我出外痔這世間百三年啦，總是袂比得我的祖；閣有拄著濟濟艱苦。雅各有共王祝福了才出來。
約瑟揀一所在予伊的父佮兄弟徛，飢荒遐久，一家攏是伊咧養飼。遐的百姓常常來共約瑟糴五榖；後來無錢，就牽精牲來換，精牲亦了，就寫田園來換。無偌久通埃及地攏歸佇法老，獨獨宮廟的地無賣。七年過身，上帝閣予彼所在的人收成五榖濟濟。
按呢看起來，約瑟這層的代誌盡在出奇。伊毋知因為啥事上帝予伊去埃及，因為啥事予人關監，因為啥事濟濟年拄著艱苦，閣離開𪜶一家人。這个約瑟囊毋知，獨獨上帝知，祂的所做逐項有意思。設使約瑟無去埃及，就飢荒遐久一家看有甚物人通養飼。所以咱著敬上帝，信祂，靠祂。卻有甚物艱苦的代誌來，咱亦毋使多疑，因為祂所做的代誌內面的確有好的意思佇咧。檢采咱起頭看賣出，到尾的確知。

雅各踮埃及十七年平平安安，無啥代誌；伊一家亦順溜順溜。彼-揲伊一百四十七歲。看見家己有病，知叫無偌久會死，才差人叫約瑟來，欲共伊祝福，閣佮伊講話。約瑟一下聽見父咧召伊，就紲𤆬兩個囝媽若西，以法連去。到地的時，雅各嶄然弱，看見約瑟來，就強八nì起來坐，將耶和華所賞賜的福氣，所應允的話，來共約瑟講。雅各越輾轉看見兩人佇約瑟的身邊，就問講，這兩個是巳tsuī？約瑟講，是我的囝，上帝佇埃及賞賜我。雅各就教兩人行倚，欲共𪜶祝福。將雙手áⁿin，共𪜶唚嘴，多謝上帝毋但予伊見著約瑟，亦予伊見著約瑟的囝；就伸手扞兩人的頭殼，共𪜶祝福，講，願我的祖亞伯拉罕佮我的父以撒的上帝，佮拯救我脫離患難的天使賞賜福氣予只兩個gín若。
雅各閣叫伊的眾囝來，紲共𪜶祝福。耶和華予雅各知後來的代誌，攏共伊的囝講。有講到猶大的後裔話出王；閣講救主亦話對猶大出；另外閣共伊的囝講，耶和華的確記得𪜶，𤆬𪜶出埃及，去迦南地。閣吩咐伊的囝講，毋通將我埋葬佇埃及，著葬佇迦南地，墨比粒的穴，近亞伯拉罕，以撒的身邊。
雅各吩咐明白，就倒佇眠床裡，氣斷。
雅各亦是親像咱有罪，亦有行濟濟的毋著，總是有反悔改變信夢救主。
約瑟看見伊的父死，就向佇伊的面前，大聲啼哭；閣埃及人為著伊悲哀七十日的久。約瑟才對法老王講，我的父欲死的時，有吩咐我毋通埋葬伊佇遮，的確著運棺倒去迦南，因為遐有祖墓佇咧；今求你幕我去埋葬伊，才閣來。法老准伊。約瑟佮伊的兄弟運棺上去迦南地，埃及的人真濟亦去送葬。𪜶閣悲哀七日，才埋葬雅各佇墨比粒的穴，佮亞伯拉罕，以撒的身屍相倚。
約瑟佮兄弟埋葬雅各明白，閣倒來埃及國。約瑟的兄弟閣來求伊赦免𪜶前所做的歹。約瑟聽見伊的兄弟按呢講，就流目屎，教𪜶毋使驚，講，我不止歡喜照顧恁。隻的兄弟才放心，踮埃及徛不止平安。
約瑟食到百一歲才死。欲死的時叫伊的兄弟來，共𪜶講，我欲死啦；恁毋使驚，上帝的確照顧恁，娶恁的後裔倒去迦南地。我死了，恁毋通台我佇遮，等恁欲出埃及，才帶我的骨頭倒去迦南埋葬。
約瑟死了，埃及的醫生用醫學創伊的身屍久久袂歹，才有囥棺幾若百年聽候猶太人出埃及，就運棺倒去。

在早有烏事地方有一人名約伯，家內大興旺，有七個後生三個查某囝。約伯亦是大好額人，有羊七千隻，駱駝三千隻，牛一千隻，驢母五百隻；亦有奴僕女婢真濟，是通彼地方做第一有名聲的人。約伯亦是虔誠敬畏上帝，品行純全常常因為家己佮家內祈禱獻祭上帝。
這號人咱畫拍算永永毋使拄著艱苦；若是撒旦怨妒約伯，講伊拜上帝攏總因為世間的利益；設使上帝無照顧伊，予伊失落所有的物，約伯的確畫變伊的款，無敬畏上帝，反轉咒詛上帝。上帝就准撒旦攏總通損壞約伯所有的，獨獨毋准伊磕著約伯的身軀。
約伯忽然攏總失落所有的；伊的精牲，奴僕，女婢攏無；大好額連鞭變做送鄉，囝，查某囝攏總亦死。約伯攏毋知啥事拄著這號大災禍，iáu-kú毋敢嫌上帝毋著，就仆佇土腳，敬拜上帝講，我褪腹裼出世，著褪腹裼規土；耶和華代先賞賜，擔有收倒轉去，著呵咾耶和華的名。
撒旦看見約伯攏無變伊的款，iáu-kú敬畏上帝。撒旦就講是因為上帝照顧伊的身軀無啥事；上帝就准撒旦通苦楚約伯的身軀，獨獨毋准伊磕著伊的性命。
約伯忽然拄著破病真傷重，對頭殼頂到腳尾身軀遍遍生疼臭爛；就來坐佇火灰，用鱟桸帕來扒伊的身軀；伊的某亦譏刺伊講，你iáu-kú無變你的款媽？著咒詛上帝來死，較好。約伯應伊講，上帝賞賜福氣，咱就承受；祂若降災禍，咱敢毋著承受媽？按呢攏無嫌上帝毋著。
咱看這章就知咱興旺，衰微攏照上帝的旨意；著學約伯的款式，平安的時著感恩的心，著敬畏上帝；艱苦的時，iáu-kú著虔誠的心，毋通嫌上帝無照顧；著知祂所做逐項著，所以著勉勵家己的心，歡喜降服上帝的旨意。設使對敵歹个意思愛害咱，亦袂得通行過頭上帝定著好的意思，上帝若無准伊，對敵就袂畫做。

約伯三個朋友，名以利法，筆值，嫂發，是敬畏上帝的人，亦不止有智慧。𪜶聽見約伯艱苦的代誌，就相招欲去安慰伊的心；到地，看見約伯的款式，攏袂認得人。約伯早是福相，家內興旺，大好額，眾人所敬重个；今坐佇土腳的火灰頂，㾪枝落核，遍身生疼，錢財攏無，後生，查某囝死了了，朋友看見這號勢面，就大聲啼哭，拆破家己的衫，提土砂掖佇頭殼頂，陪約伯坐落土腳一禮拜久靜靜，攏無一句話通講來安慰。
約伯身軀痛疼到極擋袂牢，就開嘴來咒罵出世的代誌，拍算無出世較好，猶是出世連鞭死亦較好。以利法就用道理勸伊，安慰伊，亦輕輕責備。以利法講煞，約伯閣再念伊的業債，嫌朋友袂曉得體貼伊的艱苦。筆值聽見，拍算約伯驕傲，就用較重的話來責備伊。按呢有起大辯駁，那久若傷重，兩爿若無相和，益發重重相責備。
只三個朋友所講的道理不止好，是呵咾上帝極大公義，愛好，怨恨歹，的確用福氣賞賜好人；降災禍刑罰歹人；若是上帝賞賜，有時降災禍佇好人，這號奧妙的道理𪜶攏無講，攏袂曉得。𪜶拍算約伯拄著災禍到遮傷重，的確有暗靜行甚物的大歹，才出力責備，勸伊反悔改邊。這是𪜶大錯誤，所以講的道理無甚物大利益約伯。伊知家己雖然有罪，iáu-kú誠實敬畏上帝毋是歹人假做虔誠。按呢生逐擺的責備不過戶約伯閣較毋甘願。
約伯咧應只三人，亦有出力呵咾上帝，所講無輸𪜶第一好的話，有項較贏𪜶；若是沓沓念家己業債，愛知啥事上帝降災禍到遮重。約伯想這號的代誌到心肝亂亂，險險欲責備上帝，家己絕望。佳哉心肝第一亂的時，約伯有想救主的代誌，予祂的心閣向望；按呢這擺講，佇天裡替我做干證个人佇咧；閣一擺講，我知我的救主常常佇咧，路尾話臨到，聽候我的皮膚敗壞，身軀無去，我畫見著上帝，親目話看見；祂實在是我的救主，毋是我的對敵，這是我心內所欣慕的。這號救主的道理約伯猶未明白；總是有想夠額予伊堅固身，閣再向望，決斷無欲放捒敬畏上帝的心。
約伯咧講的時亦常常家己分訴，講家己著的代誌，攏毋捌行歹，路尾所講的話是決決斷斷，予三個朋友著靜靜，無話通應。
咱講究三個朋友佮約伯辯駁的代誌，通得著濟濟項的利益。這項咱著數念𪜶所講的道理，呵咾上帝做公義，的確施恩款待祂的百姓，降災禍刑罰歹人。在生若無這號的報應，死後的確有。咱有齊全的聖冊，所以知這號的道理比約伯的朋友不止較明。
閣一項；咱看見人拄著災禍，毋通連鞭拍算是歹人，來濫糝責備伊著體貼伊的艱苦，討e祂憂悶，替伊祈禱。
閣一項；別人袂看見咱的心，設使伊無公道疑騃咱，咱毋通受氣，著吞忍，將家己的代誌來託重上帝。伊逐項知，到時話替咱申冤。
閣一項；咱拄著艱苦，愛得著安慰，第一要緊著想救主的代誌。救主是甚物號的款，替咱怎樣，約伯猶未知到明，咱知不止明，不止通信救主既然替咱放捒性命，來贖回咱，的確路尾話攏總救咱。想這號的道理減袂得著大安慰？

許三個朋友佮約伯辯論的時，猶有一人佇咧，名叫以利護，是大智慧的人。以利護較少年，所以起頭靜靜坐，予較老个人代先講。
以利護聽見約伯家己分訴，無認罪，直直念家己的業債，險險欲責備上帝無公道，以利護就拍算約伯驕傲；閣看見三個朋友今無話通應。以利護心肝袂𣁳得，姑不將起來講。
以利護所講的道理亦是真好，呵咾上帝極大，威嚴，有權能，有智慧，用公義慈心來治理人的代誌；所講這號的道理是較贏三人第一好聽的話閣有一項大要緊的道理以利護講明白，就是講上帝有時降災禍，條故意欲利益人的品行，予伊謙遜，反悔罪益發親近上帝來降服。
以利護亦有講贖罪的道理。伊咧議論人咧欲沈淪，就講。有一個使者較贏眾人，做中保，用上帝个正義指示人，上帝就施恩款待人講，我已經替贖伊，免得伊死。
以利護亦有重重責備約伯，迫切勸伊著做謙遜，反悔罪，來降服祈禱上帝，予上帝通閣再施恩款待伊。以利護所講的道理逐項亦不止合做咱的路用，咱著斟酌講究，來收囥心內常常數念。
以利護責備約伯檢采傷過頭，有猶無咱袂的確知，因為聖冊無明明講起。閣以利護講猶未明白，佇天裡有各樣的兆頭，有雲霧，熾爁，雷霆，報頭風，顯明上帝大威嚴的款式，耶和華本身對約伯講，予約伯無機會通應以利護所講的話。

耶和華對約伯所講，攏毋是親像三個朋友所議論辯駁約伯的代誌，亦毋是親像以利護所講災禍話利益人，亦攏無應約伯沓沓所問啥事號伊拄著災禍，亦攏無講後來報賞，刑罰的代誌。
耶和華不過講起家己所創造掌管萬物的代誌；地有伊的法度，海有伊的法度，光暗，寒熱，風，雨，雹，雪，水，兵，霜，熾哪，雷，雲霧，星神，逐項逐項有伊的法度，攏總活命的物，親像西，烏鴉，山羊，鹿，野驢，犀牛，駝鳥，鶴，孔雀，馬，覓葉，鷹鳥，河牛，鱷魚，逐个逐个有伊的法度。耶和華就教約伯著想看這號代誌，這就教約伯著想看這號代誌，這號的物，問伊有本事畫按呢創造掌管，猶是話知遐个法度猶無；若無，怎樣敢佮大主宰對責？
約伯聽見上帝所講的話，想上帝到遮大，驕傲的心連鞭無，變做謙遜，認家己是痟人的人，攏無智慧，代先所講是戇戇的話，今醒悟，怨恨家己的毋著，坐佇塵埃火灰來反悔罪。約伯的艱苦極傷重，到甚物時話煞，伊攏毋知，iáu-kú心肝攏總降服上帝，出在上帝所濟，無欲閣再佮祂辯駁半句。約伯親像按呢歡喜降服上帝，就心肝連鞭大平安。
咱讀這章，常常著記得家己小可，上帝是天地的大主宰，萬項物是祂創造掌管。伊的權能氣力，見識智慧，公平義理，仁愛，慈悲，逐項無窮盡，人人佇祂的面前著謙遜來認罪，著感恩來呵咾，著敬畏來服事，攏總趁祂的命令；若拄著重重艱苦的代誌不論知彼个意思，毋知彼个意思，著常常吞忍降服。伊是咱的天父，咱是祂細囝，祂所做咱這揲袂曉得，後來攏總話知到明明。

約伯用謙遜的心來認罪，出在上帝所做，逐項欲吞忍降服，上帝就赦免伊，閣是恩款待伊。耶和華對約伯講話以後，就對提萬人以利法講，我受氣你兩個朋友，因為你議論我，無講合理的話，親像我的奴僕所講的，就教𪜶著用精牲來託重約伯獻祭替𪜶祈禱。
彼揲了後約伯的災禍攏煞，身軀勇健，家內興旺，得著財物比代先重倍較濟，閣生七个後生，三個查某囝，歲壽食到長長才善終。
咱看這章，就記得使徒雅各所講的話，講，咱拍算話吞忍的人有福氣，恁捌聽見約伯的吞忍，知主路尾怎樣款待伊；明明是主大慈心憐憫人。
咱若學約伯路尾的款式，攏總來降服上帝，咱亦話親像伊得著大福氣；第一要緊就是話得著心肝平安，上帝赦免咱，佮咱和，鑒納咱祈禱的話，亦准咱替別人求。咱的艱苦亦話變做利益，毋但一世人得著恩典，死後衛享受永遠活的福氣。

約瑟佮伊的兄弟過身濟濟年，以色列人踮埃及國生湠真濟，大興旺。
有一個新王坐位，無念著約瑟的功勞，怨恨以色列的人，殘忍款待，予𪜶做奴才，設督工勉強以色列个人著磨做工，無一時閒。這个王拍算歹款待以色列个人畫漸漸衰微；若是上帝代先允亞伯拉罕，講欲予伊的後裔加添濟濟親像天頂的星，親像海邊的砂攏袂算得；閣對伊講，到第四代，欲𤆬伊的囝孫閣來迦南地徛起。上帝常常數念伊代先所應允的話，所以王雖罔欲剿滅以色列的人，亦攏無法得伊奈何；若歹款待，以色列的人若添若濟。
王看見以色列个人加添益發濟，就吩咐抾姊母，講以色列的人若生查埔囝，著害死。抾姊母毋趁王的意思。王就命令眾百姓，講以色列个人所生的查埔囝攏著㧒落河浸死。
彼揲有一個婦人人，是贖利未族敬畏上帝，生一個囝，生成不贖，毋甘浸死，愛救伊的性命；囥到三月日久，後來較大漢囥袂密，就抾蘆竹仔來做一跤箱，用瀝青油來糊，下佇河邊蘆葦个中間。伊的老母袂話閣照顧伊，就託重上帝照顧伊。
彼時這个嬰仔的大姊，名米利暗，遠遠咧徛，看伊的小弟話怎樣。過無偌久，米利暗看見幾若人來。指幾人是甚物人？就是法老王的查某囝佮伊的女婢，欲來河裡洗身軀。𪜶攏無看見嬰仔的大姊，總是嬰仔的大姊已經看見𪜶，亦話聽見𪜶所講的話看見𪜶來就替嬰仔不止驚，因為驚見伊話講護法老知，法老王就衛教人來浸死這个嬰仔。
法老的查某囝咧行河墘忽然看見一跤箱，就教女婢捾起來，掀開看；嬰仔看見生份人濟濟，就驚咧吼，法老的查某囝毋是親像伊的老父的心肝；看見這个細囝，就可憐伊，講是希伯來人生的。米利暗聽見就行進前去問伊講，我來去叫希伯來的奶母來育這个嬰仔，好嘛？法老的查某囝講，好。米利暗連鞭倒去，叫伊的老母。來的時，法老王的查某囝就共伊講，你抱去替我照顧，我欲予你工錢。嬰仔得著伊的老母閣抱伊，就不止歡喜。較大漢的時，伊的老母常常牽伊去護法老王的查某囝看。法老王的查某囝不止疼伊，掠做伊家己的囝，共伊表名叫做摩西。摩西兩字的意思就是「對水求起來」。
這个摩西的代誌不止奇怪，親像早日約伯的代誌亦是奇怪，予咱知上帝的確聽見伊的百姓祈禱。
摩西出世的時，伊的老母心真煩惱，因為伊知法老王的命令不止嚴。伊的心咧拍算，毋知著怎羊才會保護這个囝，彼時敢有求上帝，上帝就指示伊用甚物風法；亦開法老王查某囝的心，予伊合意這êgín-哪，上帝真正是疼細囝，親像耶穌有講，天父毋愛失落一個細囝。

法老的查某囝不止疼摩西，愛伊做學問的人，所以叫埃及國聰明的人來教示伊。
彼時埃及國有濟濟博學的人，總是毋捌真的學問，無拜真个上帝。𪜶遐个人攏拜鳥獸，牛，羊，狗，貓，拜這號的物。以色列人踮佇埃及國記得𪜶的祖亞伯拉罕，以撒，雅各所拜个上帝。摩西的老母敢有教示伊拜上帝，常常替伊求天父，予伊無拄著迷惑，來用專心敬拜上帝。上帝聽伊的老母祈禱，用聖神來感化摩西的心，予摩西知世間的富貴袂畫予伊平安，賣救伊的靈魂；閣予伊想救主的代誌，來向望後來个報賞。
法老王的查某囝款待摩西做家己的囝，愛用家伙攏予伊；若是摩西毋愛祂甘願佮上帝的百姓受艱苦，毋愛享受暫時的快樂。使徒約翰亦勸咱心肝毋通向世間的物件。咱若貪家己的快樂，錢財，佮權柄，較過頭佇疼上帝，就袂得通做祂的囝兒。咱的確著盡心疼上帝，祂才會佇逐所在照顧咱，予咱真个福氣，到死的時帶咱入天堂。耶穌咧教示祂的學生亦有講，莫得積聚錢財佇地裡，蟲話食，sianōe拍歹，賊話揻空偷提的所在；著積聚錢財佇天裡，蟲袂食，仙袂拍歹，賊袂揻空偷提的所在。
摩西大漢的時，去見伊的兄弟以色列人；看見𪜶擔硩不止艱苦。有一日伊看見埃及人咧拍以色列人，擋袂牢，看無人佇咧，獨獨𪜶兩人若定，摩西就起手拍死埃及人，用砂來台身屍。摩西行這个代誌敢是毋著，所以後來濟濟年艱苦。
第二日閣出去，看見以色列人兩人咧三拍。摩西看見𪜶按呢行，心不止憂悶，因為上帝的百姓應該著相疼。摩西看一人較毋著，就問伊講，你啥事拍你的同伴？應講，巳tsuī設立你做官府來甚破ⁿ阮？你欲拍死我親像拍死埃及人媽？摩西聽見這句話就驚，因為伊拍算人畫知昨幕日所做的代誌，驚了護法老王受氣，的確害死伊的性命；按呢毋敢踮埃及，就走去米田的話。
到地的時來坐佇井邊，有幾若個查某gín若來，娶羊群來食水摩西就幫贊𪜶上水。
彼幾若個查某gín nátò去的時，就共𪜶的老父名流jínn講，有一人不止好款待阮，幫贊阮樹ⁿ水。流jínn聽見伊的查某囝講摩西的代誌，就連鞭差人請摩西來食。流jínn愛摩西佮伊相佮店，摩西歡喜；流jínn就用伊的查某囝西破lat匹配摩西。
摩西彼揲無閣親像在早踮埃及遐好額，伊是咧幫贊丈人飼羊；雖然有艱苦，iáu-kú知上帝有權能話照顧伊；伊疼上帝較過頭佇埃及國的財寶。
摩西離開埃及了後，以色列个人猶原艱苦到極，求叫相地，上帝憐憫，閣數念早所應允亞伯拉罕，以撒，雅各的話。

有一日摩西𤆬𪜶丈人的羊群去佇和列的山通食草。忽然看見大各樣的代誌。有大光咧照，伊攑頭去來看，看見刺配咧燒，亦攏袂度。摩西看見按呢不止奇怪，就講，怎樣刺配咧燒無度，我欲去看甚物意思。來到的時，聽見有聲對刺配內出，咧叫伊，講，摩西啊，摩西啊。應講，我佇遮。彼个聲閣講，著褪你的話，你所徛的所在是聖的地，我就是上帝，就是亞伯拉罕的上帝，以撒的上帝，雅各的上帝。摩西聽見就大驚。上帝共伊講，我已經看見我的百姓受艱苦，亦有聽見𪜶祈禱；今欲差你去見法老王，來𤆬我的百姓出埃及。摩西應講，我是甚物號人，thái討敢去見法老王，娶以色列个人出來？上帝講，我欲佮你佇咧，你著共以色列人講，是我差你。設使法老毋聽我的話，我就責罰伊，降災禍佇埃及國予伊放我的百姓出。
摩西驚以色列的人毋信伊的話：上帝就共伊講，著將你的枴仔hiattī地裡，摩西趁上帝的話，枴仔連鞭變做蛇，摩西驚走。上帝共伊講，伸手掠蛇尾。摩西掠去來，猶原變做枴仔。上帝閣講，將你的手穿入衫仔內心肝頭。摩西趁，手連鞭變做癩ko。上帝共伊講，手閣穿入。摩西趁，手猶原好好。上帝共伊講，通行這號的神跡予以色列个人看來信，設使iáu-kú毋信，就通溶埃及河的水，摒佇焦的地，連鞭話變做血。摩西iáu-kú毋愛去，講，我無口才，袂曉得講話。上帝講，予人有嘴舌的是巳tsuī？予人畫臭耳人，話啞口，話看見，話青盲，是巳tsuī？減毋是我耶和華媽？你著去，我畫教示你怎樣著講。
摩西應該著記得上帝有權能話幫贊伊，伊若肯聽上帝的話，上帝的確幫贊伊。咱第一要緊的是著聽上帝的話。摩西猶原毋愛去，予上帝受氣；上帝閣共摩西講，你的兄亞倫有口才的人，我予伊佮你相佮去，我欲教示恁兩人怎樣著講，怎樣著行。
摩西就倒去𪜶丈人的厝佮伊相辭，𤆬伊的某佮兩個囝，用羊予𪜶騎，就去埃及國。

摩西佮亞倫相佮去見法老王，講，耶和華命令你著放以色列百姓去。法老王應講，我毋捌耶和華，毋放𪜶去；就命令督工的人著教以色列人加添所做的工。對按呢逐人做攏袂得來。督工的人就拍伊，講，恁貧憚，逐日限恁所做的工，以色列的長老去共摩西講；摩西才求上帝。上帝共摩西講，我有聽見百姓咧吐氣的聲，記得在早應允亞伯拉罕，以撒，雅各的話，我的確𤆬我的百姓倒去迦南。
上帝用權能予摩西，亞倫話行神跡佇法老的面前。𪜶兩人入去見法老王，趁耶和華的命令來行。亞倫㧒枴仔佇土腳連鞭變做蛇。法老王就召埃及的司公來；隻的司公亦㧒枴仔佇土腳，變做蛇；若是亞倫的蛇吞司公的蛇。法老看見攏無要緊，猶原毋放以色列人出埃及；所以上帝講，法老硬心，擔著予河水變做血來責罰伊。
埃及國有一條河，名叫尼羅，這條河不止大路用，因為埃及國罕得落雨；天熱的時河裡的水話淹來浸土地較軟，較肥。水退人去種五榖。對按呢埃及人攏是倚靠這條河。
埃及本是熱的所在，上帝用這个法度。照顧這國，予𪜶通種五榖。法老王佮埃及的眾百姓，攏袂曉得感謝上帝，毋知是上帝咧照顧𪜶；反轉拜彼條河做神，用禮物獻祭。上帝看見埃及人真驕傲，就定著意思欲責罰𪜶，予𪜶所倚靠的河變做血。
上帝才教摩西，亞倫著去河邊，攑枴仔指河。指了，河裡的水連鞭變做血；毋但河裡的水若定，就是溪，港，溝，堀，攏變做血；貯水攏總个器具無毋是血。河裡的魚攏總死；人亦無水通啉，著掘河邊才有。司公用法術亦雨水變做血的款式，若是無權能話除去這个災禍。埃及人所拜个河，今攏袂照顧𪜶，反轉損害。上帝降這个災禍七日久才煞，若是埃及王攏無反悔來求上帝赦免。
上帝就閣講欲用田蛤仔的災禍來責罰伊；就教摩西，亞倫著伸手指河。指了連鞭有濟濟田蛤仔對河裡出來滿地，跳入厝內，眠床內，灶內，予眾人真艱苦。埃及人厚譴損，本有拜田蛤仔的像，所以上帝予𪜶知拜田蛤仔是無路用。
王就差人去請摩西，亞倫來，共𪜶講，請恁替我求耶和華予田蛤仔無去，我就放以色列人去。摩西就求上帝，上帝准伊所求，予遐的田蛤仔攏死。王有放以色列人去猶無？無；猶原硬心毋聽摩西，亞倫的話。
上帝教摩西，亞倫著攑起手用枴仔拍塵埃，予伊化做蠓仔。對按呢人佮精牲通身軀攏有蠓仔。司公用法術愛學這个款，攏袂話，就對法老講，這是上帝所做；王猶原毋反悔。
上帝教摩西著閣去見法老講，著放以色列人去，若毋，我欲予濟濟胡蠅來陷害你的百姓；若是以色列人毋使拄著這个災禍。過日這个災禍就到，皇宮內佮百姓的田園厝宅攏總受這號的災禍；以色列人攏無。法老王這揲就驚，求摩西著替𪜶求上帝趕隻的河神去，伊就欲放以色列人出埃及國。摩西退去祈禱上帝；耶和華猶原照摩西的話，予胡蠅攏去。胡蠅去了，法老的心益發硬，毋放以色列人去，予上帝閣較重重責罰伊。

上帝教摩西著閣去共法老講，你毋放以色列人去，我明仔日欲用瘟疫來害埃及人的馬，驢，駱駝，牛羊；以色列人的精牲攏毋使拄著這个災禍。過日這个代誌就到，法老的心猶原硬，攏無驚。
摩西閣照耶和華的命令捧火爐的火灰向天來掖。上帝就予火灰變做塵埃。對按呢埃及眾人佮精牲通身軀攏生毒瘡；司公通身軀亦按呢，賣會徛佇摩西的面前。這个災禍算是不止重，iáu-kú法老猶原毋趁上帝的命令。
摩西閣照耶和華的命令攑枴仔向天，上帝就後天落雹極傷重；所有的樹木五榖攏浸折；雷大霆佇天裡，熾爁大熾佇地裡。
法老王彼時就真驚，差人叫摩西，亞倫緊緊來。來了，就共𪜶講，我真正有犯罪；耶和華是公義，我真歹請你求耶和華予這个雹熾爁，雷攏煞就放恁去。摩西才出去求上帝，上帝允摩西所求，這个災禍盡煞；若是法老閣硬心，毋放以色列人去。
摩西照耶和華的命令攑枴仔允草蜢來。上帝就予東風大起；明仔早起草蜢極濟到境內，遍遍有草蜢；樹葉，草菜，佮攏總青翠的物食了了。法老看見這个災禍極傷重，就叫摩西，亞倫來。共𪜶講。我有大得罪恁的上帝耶和華，亦有得罪恁本身；擔著赦免我只一擺若定，替我祈禱，予我畫脫離這个大災禍。摩西出去祈禱，上帝准伊所求，予西風大起，吹到草蜢攏無；若是法老閣再硬心，攏毋放以色列人去。
上帝教摩西著攑起手指天，予埃及國烏烏暗暗。摩西趁，通國就暗摸摸，三日久人袂畫相看見，定定踮厝內，毋敢出門；若是以色列人厝內有光。法老閣叫摩西講，恁通去，獨獨精牲著留咧，毋通帶去。摩西應講，按呢袂做得；某囝精牲佮阮攏總所有的攏欲帶去。王聽見這句話，就大受氣，趕摩西去，教伊毋通來見伊的面。摩西應，好，照你所講，我今毋過見你的面。閣講，猶有一項的災禍上帝欲降落，比攏總代先的閣較傷重；就是埃及對至尊貴到下賤，逐家的大囝會死；逐號的精牲頭上胎的亦攏死；這項的災禍若到，你遐个人臣攏欲落來見我，仆佇我面前，講，求你佮跟綴你的百姓攏出去，然後我欲出去。摩西講煞，就出去。

摩西對王的面前出來，去吩咐以色列的人，講，這月初十日，逐家著掠一隻清氣純全公的羊仔，留到十四日下晡來刣，將血來抹門徛，門楣將肉加圇才來燒熟。欲食的時著縖腰，穿鞋，攑枴仔，親像得欲行路的款式。
啥事將羊仔个血來抹門徛佮門楣？是做記號，上帝彼暝欲拍死埃及逐家的大囝，若到以色列人的厝，看見彼个血就會盤過，毋害內面的人。
以色列人的逾越節就是彼暝起頭設立，然後年年守，來記念上帝用大權能救祂的百姓脫離埃及的艱苦。逾越節的羊羔亦是觀照救主耶穌基督的代誌。耶穌譬喻是上帝的羊羔，清氣相，至聖，無弊病，予人掠，釘死佇十字架，流血做贖罪的祭獻。以色列人有血的記號佇門外，就毋使驚死；按呢咱若倚靠耶穌基督替咱流血的功勞，亦毋使驚永遠的死。
彼暝通埃及國真大啼哭哀慘，因為王，人臣，眾百姓，逐家大囝死，精牲頭上胎的亦攏總死。法老就緊緊叫摩西，亞倫來，共𪜶講，恁佮以色列个人攏總著緊緊離開我的百姓，去服事耶和華；牛羊亦通帶去。埃及眾人亦迫𪜶去。以色列的人共埃及人討金，銀，首飾，衣裳真濟，才背咧趕緊行。
雅各一家早來埃及只有七十外人若定；今出埃及的時，勇健的人有六十萬人，其餘無算。塊𪜶行的人不止濟，精牲亦真濟。按呢有應驗上帝在早所應允亞伯拉罕的話，講伊的後裔話去外國，佇遐受真濟的艱苦，歷過四百年；到彼揲話得著錢財，物件倒來迦南地。
雖然法老予𪜶艱苦，出力陷害，攏袂成。四百三十年明白，上帝用大權能救祂的百姓，紲責罰𪜶的對敵。咱想上帝這號的款式，逐項話，逐項知，逐項公義，逐項照代先所講的話；咱心肝應該敬畏上帝，倚靠祂，趁祂的命令；毋通學法老的款式，激起上帝受氣。
上帝彼暝拍死埃及人，以及精牲攏總个大囝，若是以色列人以及精牲攏總予祂保全性命。因為按呢上帝命令摩西講，以色列族的中間凡若頭上胎的查埔囝，佮頭上生公的精牲，攏總屬佇我，著叫做聖的物，獻予我。
以色列人護法老放𪜶去，就聚集佇難色，對遐去，行到數結。摩西照約瑟在早所吩咐的話，帶伊的骨頭去，通埋葬佇迦南的地。
對埃及到迦南，大路無偌遠。彼條路是對腓利士的地，若是腓利士的人，彼時強猛。以色列人做奴才遮久，心肝小膽，毋敢佮強猛个人相刣。上帝就𤆬𪜶彎斡的路，通受教示，經過試煉，到話堪得入迦南的地，設立國。親像按呢，上帝召人來做百姓，無連鞭接納伊佇天堂，是予伊經過濟濟試煉，受教示，到話堪得有份聖徒的業。
已經近曠野，上帝創一條雲，親像柱的款式，來𤆬路。彼个雲柱，日時來看是親像雲，暝時是光光親像火，予𪜶暝日攏通行。
百姓踮佇曠野四十年久，彼个雲柱常常佮𪜶佇咧。雲柱進前，百姓就上路行；雲柱停，百姓就停來搭布棚。咱踮佇這世間，親像以色列人踮佇曠野，親像詩講，「咱人暫蹛地面上，那佇曠野一般樣。」
上帝這揲無用雲柱𤆬咱，總是有用聖冊予咱畫捌天的路，閣賞賜聖神保護幫贊咱行；咱逐日著看聖冊，逐日著求聖神幫贊，才毋使迷路。

以色列人照上帝的命令對以重閣行，斡到比匼虛弱，近海邊搭布棚。
法老王佮伊的人臣反悔，毋甘願失落做工个人遮濟；法老就揀馬車六百張，閣聚集兵馬不止濟，去追。追到紅海邊，才著。
彼時以色列的人咧歇睏，心不止平安；忽然看見法老佮真濟兵丁追來，就驚到極。求叫耶和華的名；閣共摩西講，你啥事𤆬阮出埃及，予阮死佇這个曠野？阮佇埃及的時，減無共你講，毋通攪擾阮，罔予阮服事埃及人媽？因為服事埃及人比死佇曠野是較好。
按呢才的百姓攏無想上帝佮𪜶佇咧，連鞭袂記得祂的大權能，來嫌摩西，實在大毋著；若是摩西無受氣，來安慰𪜶的心，講，恁毋使驚；耶和華話替恁交戰，恁通靜靜徛咧聽候；今仔日所看見的埃及人，明仔日無閣看見。
耶和華命令摩西教百姓起身，毋通延遷；若是無路通去，頭前有海，後面有軍兵；海無橋，攏袂行得，亦無船通過去，今欲怎樣？上帝閣顯明祂的大權能，將雲柱移去後面隔斷軍兵。雲柱向以色列人彼面光，向軍兵彼面暗，軍兵通暝攏袂攻擊以色列人。
上帝教摩西攑枴仔指海，連鞭大風起，吹開海裡的水；海裡有一條乾路，雙爿的水親像徛牆，以色列人對彼條乾路行，直直過去。
埃及的軍兵看見，就追，綴𪜶落海；到海中，上帝拍亂𪜶的隊伍，褪𪜶的車輪，予伊僫行；軍兵大驚，欲走倒轉。彼時海水合倚，軍兵攏總沉死。
上帝用這號的大權能刑罰埃及人。以色列人看見，就敬畏深信耶和華上帝，亦信摩西。摩西就做一首詩予𪜶來吟，呵咾感謝上帝。
以色列人起身閣行，經過曠野三日的路，攏無看見水；行到媽lat才看見；袂啉得，是苦味。𪜶閣哀怨摩西講，阮這揲欲啉甚物？摩西本身無法得，就求叫耶和華。上帝予摩西看見一枝柴，摩西抾起來㧒落水，水變做汫。
百姓到遮拗蠻，拄著艱苦連鞭嫌摩西，摩西話吞忍，實在是奇怪伊；總是上帝吞忍的心萬倍閣較奇怪伊。祂做咱的天父常常照顧保護咱；咱做祂个細囝，常常不孝；祂iáu-kú吞忍，實在有慈心萬倍較贏父母。上帝毋但吞忍，閣設法度救咱，予祂獨生的囝替咱贖罪，這號的恩典僫得講。
上帝佇媽lat設法度來試百姓，講，恁若趁我的命令，我就照顧恁，埃及人所拄著个災禍，攏毋使拄著。
百姓閣行到以林；這所在好通歇睏，有水泉十二堀，棗樹七十欉。

以色列人對以-林閣行兩個路站到信的曠野，就無通食；已經離開埃及約略一月日，所帶來的米糧敢有食了。耶和華早濟濟擺顯明慈心，用大權能來照顧𪜶，救𪜶的艱苦，這揲百姓閣拄著艱苦，應該謙遜的心吞忍，來祈禱託重上帝。可惜百姓拄著這个艱苦，連鞭閣起詈念的心，嫌摩西，亞倫講，情願耶和華予阮死佇埃及，彼時有肉到滿鼎，有餅通食到飽，若是恁𤆬阮到這个曠野，欲予眾人餓死媽？
百姓按呢嫌摩西，亞倫，實在是嫌上帝，惹大受氣；若是上帝大慈心，憐憫𪜶的艱苦，所以無連鞭降刑罰，不過顯明大榮光的款式予𪜶驚，用嘴來責備𪜶；隨時用大權能予𪜶有物通食；就是營盤內外，的荒時鵪鶉濟濟飛來，眾人通掠來做肉；早起時露水拄仔焦，有細粒的物，親像霜滿土腳，親像芫荽籽，色緻白，味素甜甜，親像蜜餅。
這號物以色列人未捌看見，就叫做媽若。摩西共𪜶講，這是耶和華予恁通食的餅；逐早起逐人通照家內欠用來抾，毋通留到明仔再。有人毋趁，留咧就生蟲，臭味，攏袂食得。摩西閣講，第六日有通抾重倍，所欲用的通煮來食，有賰的留到明仔日袂變歹；明仔日是耶和華聖的安息日，媽若無降落，予恁通守安息日。到第七日，有人毋信，就出去欲抾，抾無，空空著磨，閣予上帝責備𪜶講，你毋趁我的命令，我的誡律，欲到甚物時？
咱看這節，安息日著斟酌守。拜六逐項代先備辦，到禮拜日攏毋使做工；通敬拜上帝，聽道理，養飼良心。
以色列人踮佇曠野四十年久，檢采有時無物通食，常常有媽哪通抾。這是予咱知上帝的確逐時照顧祂的百姓，咱常常通倚靠。這个媽若聖冊叫做「天降落的餅。」按呢畫觀照救主，祂是天降落活命的餅，養飼人到永遠活。
以色列百姓iáu-kú踮佇曠野咧食媽若的時，亞倫照上帝的命令抾淡薄橐佇金壺，收佇上帝的布棚至聖的所在，予後代的人通數念這个代誌。

以色列人照上帝的命令離開信的曠野，行幾若個路站到里腓程，無水通啉。百姓一下拄著嘴乾的艱苦，連鞭袂記得上帝的大恩典，閣再起怨恨的心，擾亂，共摩西講，著予咱阮水通啉；啥事𤆬阮出埃及，予阮佮囝兒，精牲嘴乾到死？
摩西真艱苦，祈禱上帝講，這个百姓咧欲用石頭抌我，今欲怎樣？上帝教伊著攑彼枝枴仔，娶百姓的長老去到和列山，將枴仔來摃石磐，水就流出。摩西照上帝的命令行，得著水予百姓通啉。
百姓踮佇里腓程的時，亞馬勒族的軍兵來欲攻擊𪜶。摩西吩咐約書亞著揀勇壯的人出去佮亞馬勒个人相刣，摩西𤆬亞倫，予jínn上山頂；摩西手攑枴仔伸去，求上帝幫贊祂的百姓。枴仔伸起，以色列的人就較贏；枴仔放落，亞馬勒人較贏。摩西定定伸起枴仔，手酸放落來。亞倫，予jínn扛一塊石來，予摩西坐咧；兩人雙爿徛，扶起摩西兩枝手到日落的時。上帝准摩西所求，予以色列人大刣贏。古早人祈禱，是手攑懸。
人對敵上帝的百姓，路尾的確輸；毋是因為百姓家己的氣力，是因為上帝幫贊。百姓愛上帝幫贊，應該著迫切祈禱無煞，才會得著。咱逐人心內有私慾，譬喻是對敵，欲害咱的心神。閣有魔鬼做咱的對敵，常常揣縫，欲引誘咱行毋著，賣行天的路，這號對敵，咱攏無氣力話較贏，佳哉上帝歡喜賞賜聖神幫贊，總是咱著迫切求，才會得著。
亞馬勒族是以掃的後裔，條故意來攻擊上帝的百姓，上帝就定著的意思，後來欲攏總剿滅亞馬勒族佇地面上，教摩西著將冊來記載，予後代的人通知。到撒母耳的時陣就應驗，亞馬勒族予以色列人攏總剿滅。
以色列个人佇里腓程刣贏亞馬勒的軍兵，摩西就搭壇，號做「耶和華尼西」。尼西的意思是相刣个旗，予咱想著倚靠耶和華才會較贏對敵。

摩西猶未娶以色列的百姓出埃及，代先差伊的某西波lat，佮兩個囝，倒去米田的地，是外家兜，暫時蹛。摩西个丈人葉羅聽見上帝有用大權能，予摩西𤆬以色列人出埃及過紅海來，葉羅就𤆬西波lat佮兩個囝來見摩西，摩西聽見，就用好禮貌出去迎接𪜶，𤆬𪜶入布棚。
這个葉羅有人講是西波lat的老父，有人講是西波lat个兄，這个代誌咱袂畫決斷知；大半敢是老父。
摩西將耶和華所行的各樣的代誌來救祂的百姓脫離埃及人的手，亦佇路裡常常照顧，攏總佮葉羅講，葉羅聽見真大歡喜，來呵咾耶和華上帝極大較贏攏總的神明。葉羅將燒祭來獻予上帝。亞倫佮百姓的眾長老聚集佮葉羅食餅佇上帝的面前。
過日摩西坐位審判，料理百姓的代誌，百姓徛佇摩西的身邊，對早起到个荒，予摩西無一時閒。葉羅看見，拍算無妥當，驚了摩西擋袂牢，就勸伊揀有才能誠實無貪心敬畏上帝的人，設立𪜶做官，有的較大，有的較細，通料理百姓平常的代誌；若是百姓較大的代誌通請教你，你猶原將上帝的誡律，法度，禮數，來教示眾人。摩西聽見葉羅的話不止好，就來趁，有揀妥當个人通掌管百姓，有鞋管一千人，有鞋管一百人，有鞋管五十人，有鞋管十人。
葉羅踮遐無偌久，就佮摩西相辭，倒去米田的地。摩西送伊起身。

以色列人離開里腓程，去到西乃的曠野，紮營佇山腳。早前上帝用火燒刺配出現，命令摩西去埃及𤆬百姓出來，是近這个所在。摩西已經趁命令𤆬百姓離開埃及，三月才到西乃山。摩西上山到上帝的所在。耶和華對山裡叫摩西，教伊對眾百姓講，我責罰埃及人，扶持恁譬喻大鷹鳥用翼扶伊的囝，是欲予恁歸佇我，這个代誌恁親目看見，今恁若欲趁我的話，受我的約，我著掠恁做寶貝，較贏萬國的人，予恁做祭司的邦國，成聖的百姓。
摩西落來，將上帝的話，來共百姓講。眾人同嘴應講，耶和華所吩咐，阮欲攏總趁。摩西閣再上山，將百姓的話，來回覆。
上帝閣教摩西著落去吩咐百姓，今仔日，明仔再著斟酌備辦做清氣相，因為後日耶和華欲降落佇西乃山頂，顯明治眾百姓的面前。上帝閣吩咐著用籬笆來圍山腳，予百姓袂倚近，驚了會死，不論人，不論精牲，若倚著的確著死；聽候哨角的聲大霆，就通上山。
摩西落來吩咐百姓，百姓攏總趁，斟酌備辦。到第三日透早山頂有雷霆，熾爁熾，烏烏密密的雲，哨角的聲極大霆，遍營盤眾百姓義義掣；摩西𤆬百姓出營盤去山腳，等接上帝。
耶和華佇火內降臨西乃山，山頂火燻密密，火燻衝起親像對火窯出，通山大振重。哨角的聲霆久久，那久若大。摩西出聲，上帝用聲應伊。耶和華對山頂召摩西來，摩西就上去。
耶和華教摩西閣落去，警戒百姓毋通盤過籬笆來偷看，驚了濟濟人會死。眾祭司雖然伊的職份通就近上帝，iáu-kú著設法家己清氣，才會免得惹上帝大受氣。祭司亦毋通盤過去上山，獨獨摩西窗𤆬亞倫上去。
上帝顯明這號至聖極威嚴的款式，是欲予百姓醒悟，想家己的罪過，敬畏上帝，毋敢犯罪；亦毋敢凊彩就近上帝。人知上帝這號的款式iáu-kú無敬畏，反轉違逆祂的命令，實在莽懂到極。
摩西按呢上落，將上帝的話來共百姓講明，閣將百姓的話去回覆，是親像做中保，予咱想耶穌基督的代誌。伊是真實的中保，比摩西萬倍較尊貴。咱的罪過重重，大惹著上帝的受氣，不止著驚；總是上帝的囝做咱的中保，替咱擔當，替咱求；做咱的救主，予咱穩當，心肝通大平安。

上帝降臨佇西乃山，用火燻，密雲，雷霆，熾爁，地動，哨角的聲，來顯明家己佇咧。上帝是神，所以無用甚物形像的款式予百姓看見，獨獨有出聲予百姓聽見。
摩西佮眾百姓咧徛佇山腳，上帝佇山裡出聲講：
我耶和華就是恁的上帝，娶恁出埃及的地，脫離奴才的所在，我以外毋通有別个上帝。
只尾句就是十誡中間第一條，教咱著認耶和華做獨一真的上帝，佇祂的面前做謙遜，吞忍艱苦，盡心服事敬拜祂若定；著信祂，靠祂，疼祂，向祂，為祂，榮光祂；毋通另外拜神佛，木主，天使，聖徒，猶是不管萬項所有的；亦著放捒攏總異端，邪術，譴損的代誌；著對上帝較對重萬項物，攏毋通一點仔違逆祂的旨意。
上帝獨獨一個，是天地的大主宰，萬物的源頭，自然而然的神，無有起頭，無有煞尾，賣移易；逐所在佇咧，逐項知，逐項話；至慈悲，至公義，至聖，清氣相，鑒察人所行，所講，所想的好歹；所以人人著專心敬畏，欣慕，倚靠上帝，歡喜降服祂的管轄，攏總趁祂的命令，照祂个法度來敬拜服事。
人無這號的心，無這號的所行，檢采攏無服事上帝，檢采將別項來敬拜，檢采對重別物較對重上帝，這攏總是犯著十誡的頭一條，大惹上帝的受氣。
這號的道理是自然的道理，攏無通辯駁；總是上帝愛益發勉勵祂的百姓來趁，就猶未講起誡律，代先講起祂的大恩典，就是𤆬出埃及的代誌。以色列人佇埃及做奴才，上帝用大權能敨放𪜶，以色列人敢毋著用大感恩的心服事上帝，攏總照祂的旨意來行？何況咱本做魔鬼的奴才，一世人袂畫倚上帝，上帝用閣較大的權能，予咱得著敨放，就是差祂獨生的囝落來世間替咱贖罪。閣歡喜賞賜聖神感化咱的心，予咱一世人通服事上帝，路尾通上天堂得著久長的福氣。咱減毋著比以色列人閣較大感恩來服事上帝，盡力趁祂攏總个法度媽？
上帝閣講：
毋通雕刻偶像來tshāi；不論頂面佇天裡，下面佇地裡，地下佇水裡攏總的物，毋通裝𪜶的像，毋通拜𪜶，毋通服事𪜶；因為我耶和華，你的上帝，是志氣劇烈的上帝，人怨恨我，就歸咎𪜶的罪，tùiin本身到囝孫三四代；人若疼我，守我的誡命就施恩到講千代。
這是第二條誡，教咱攏毋通創上帝的像，亦毋通用別物的像來拜，講是拜上帝。上帝是神，咱拜祂著用神用誠實。上帝亦是大主宰，獨獨祂話設法度予咱來拜祂，咱毋通自專；所以人欲服事上帝著斟酌照聖冊所教示个法度，攏毋通用別物的法度。
上帝閣講：
你的上帝耶和華的名毋通濫糝用；人若濫糝用祂的名，耶和華無毋算伊的罪過。
這是第三條誡，教咱不止敬畏上帝的名，攏毋通侮慢；毋通凊彩講起，毋通用來咒讖詈罵，猶是干證無影佮無要緊的代誌；欲敬拜上帝心肝著虔誠敬畏，嘴毋通濫糝凊彩講。
上帝閣講：
著記念安息日來守做聖；六日著做你攏總的工課，若是第七日是耶和華你的上帝的安息日。這日你佮你的囝，查某囝，你的奴僕，女婢，精牲，佮踮你地界的外邦人，攏毋通做工；因為六日內耶和華創造天，地，海佮內面所有攏總的物，第七日歇；所以耶和華賜福治安息日，予伊成做聖日。
這是第四條誡，教咱著斟酌守禮拜日。彼日放煞世間的事情，才有閒通行敬拜上帝的代誌。著看聖冊，聽道理，來養飼良心；著感恩的心呵咾上帝，著迫切的心祈禱，著揣機會通教示別人，引𤆬人相佮行天的路；著安慰憂悶的人，救艱苦的人。這號的代誌不止合安息日的意思。
上帝設立安息日實在是大恩典欲利益人；咱照法度來守，就得著心內大利益，通向望話利益濟濟人，亦路尾通上天堂享受久長的安息佇上帝的面前。
耶穌用幾句包含的話來講起頂面四條要緊的意思，就是講。著盡你的心，盡你的性，盡你的意，來疼主你的上帝。

上帝閣講，著敬你的老父佮你的老母，才你的年日話久長佇耶和華你的上帝所賞賜你的地方。
這是第五條誡，教咱著有孝降服父母，敬伊，照伊好的教示來行；檢采父母毋好款待咱，咱著吞忍，毋通忤逆。父母艱苦，老，憂悶，咱著歡喜慇勤照顧幫贊安慰𪜶，攏毋通刻薄款待。
父母猶佇咧，囝不孝，到死的時來創木主，做功德，按呢kiám話補代先个不孝媽？袂；這號攏袂利益父母，閣人按呢行，毋但犯著只第五條，亦是犯著頭一條。
父母亦著疼伊的囝兒，不論查埔，查某，攏是平平生，著平平疼，盡氣力照顧教示，父母無照顧囝兒，檢采拍死，檢采㧒捔，這毋但犯著只第五條誡，亦犯著第六條誡，上帝看做是害死人的罪。
這个第五條誡，雖然講起父母佮囝兒相款待若定，iáu-kú有包含官府佮百姓，序大佮序細相款待的本份。做序細著敬序大，做百姓著敬官府；做序大著疼序細，做官府著疼百姓。
上帝閣講：
毋通害死人。
這个是第六條誡，教咱毋通陷害，著保惜人的性命。上帝創造人是照家己的款式，按呢人害死人，序大得罪上帝。上帝命令彼號人的確著死，所以設立有司官通刣死行兇的人。
第一起頭行害人的罪，就是該穩害死小弟。啥事害死伊？是因為怨妒伊的心，看見小弟。啥事害死？是因為怨妒的心，看見小弟所做是好，家己所做是歹。
這个第六條毋但禁咱毋通害死別人，亦毋通害死家己；毋但毋通害人到死，亦毋通想愛陷害人的意思；攏毋通怨恨惡妒的心，著相疼，相照顧。使徒約翰講，「怨恨兄弟个人是親像行兇。」照耶穌的教示，人無緣故來受氣伊的兄弟，猶是詈罵兄弟，是犯著這个第六條。
上帝閣講：
毋通行姦淫。
這个是第七條誡，予咱知淫亂的代誌是真垃儳，上帝極怨恨，咱亦著極怨恨。男女猶未照法度嫁娶，毋通相倚；已經嫁娶，丈夫著疼伊的某，毋通離伊，亦毋通閣娶別人。婦人人著順服丈夫，毋通放捒伊，亦毋通塊別人。咱的身軀是聖神个殿，所以著清氣，毋通沐垃儳。不論嫁娶，猶未嫁娶，攏總著廉恥氣節，免得惹著上帝的受氣。照耶穌的教示，人看見女色來去私慾，是犯著這个第七條誡。
上帝閣講：
毋通偷提。
這个是第八條誡，毋但禁攏總明明做賊偷提的代誌，亦有禁攏總歹計謀，佮奸巧的法度，來得著人的錢財物件；按呢生冤枉人，搶劫人，騙人，親像用短的尺，輕的稱，細的斗，kuâinn的價，低的貨，做手，歹錢，歹銀，放重利，佮攏總不義的步數來得著人的財物，這攏總是犯著這个第八條。
咱m̂通偷提人的財物，反轉著常常圖謀看話利益人。使徒保羅講，人代先偷提，莫得閣再偷提，寧可著磨𠢕做工，到話幫贊欠缺的人。
上帝閣講：
毋通做白賊的干證，克虧你的厝邊。
這个是第九條誡，禁攏總白賊的代誌；毋通誣賴人，毋通講尻脊後的話誹謗人，人的名聲咱著保惜，毋通拍歹；不論佮人交陪，做生理，辦代誌，常常著老實，毋通講出一點仔無影的話。聖冊講，白賊的話佮騙人的代誌攏總對魔鬼出，予上帝激怨恨，所以講白賊的人著沈淪，賣上天堂。
啥事講一句「你的厝邊？」是欲予咱記得世間萬萬人平平是上帝所創造的，攏總對始祖出，大家做兄弟，著相疼。
上帝閣講：
毋通貪你的厝邊的厝，毋通貪你的厝邊的某，奴僕，女婢，牛，驢，佮你的厝邊攏總的物。
這个是第十條誡，禁攏總貪心的代誌，予咱知上帝的誡律是嚴嚴管到咱的心底：毋但禁止逐項外皮歹个所行，亦有禁止心內逐項歹个意思；毋但吩咐逐項好的品行，亦有吩咐逐項好的性情。
只尾面六條要緊的意思，耶穌用兩句話包含來講起，就是講，「著疼你的厝邊親像疼家己。」
耶和華是咱的上帝，咱著盡心，盡性，盡力，盡意，敬愛祂；人是咱的厝邊，咱著疼伊親像疼家己；這攏總是上帝十條的誡律要緊的意思，亦是自然的道理，極好極嚴；人無這號的心，無這號的所行，減毋著擔當上帝重重久長的受氣媽？
可惜咱攏總已經犯著這个誡律，良心拍歹，無氣力話趁到盡；這揲若袂趁，明明袂補代先的欠缺；擔有甚物路通閃避刑罰，得著恩典猶無？感謝上帝差獨生的囝來替咱攏總趁，亦替咱攏總擔當，咱倚靠祂的功勞，上帝著赦免咱的罪，閣賞賜聖神幫贊咱的心愛攏總趁。

百姓看見西乃山頂烏暗，密雲，有熾爁，有雷，有哨角的聲，山勢振重；閣對火中有上帝个大聲講出十誡的話；百姓大驚退開，毋敢倚近，毋敢聽耶和華的聲，就求摩西講，你佮阮講，阮就話聽；毋通予上帝佮阮講，驚了會死。摩西安慰𪜶講，毋使驚；上帝降臨試看恁，予恁敬畏，免得犯罪。
百姓遠遠咧徛，摩西閣再就近上帝所踮密雲的所在。上帝將濟濟的法度共伊講，欲予百姓較詳細知怎樣著服事上帝，怎樣著相款待，人犯罪怎樣著辦。上帝閣應允欲差一個天使佮𪜶去，𤆬路照顧保護𪜶；百姓若肯聽這个天使，就有福氣；若違逆就著受罪。
這个天使是耶和華的使者，敢是上帝的囝，在早有時借人的像來出現；以色列人踮曠野的時，用雲柱來出現；然後降生做人，替咱贖罪，就是咱的主耶穌基督。
摩西將耶和華的話來共百姓講明，大家就允講，「耶和華所吩咐个，阮欲攏總行。」
摩西將上帝所講的話來寫做冊；閣搭壇佇山腳，將幾隻牛來刣，獻做燒祭；用牛的血一半來𫝺佇壇裡，將冊來讀；百姓聽見就講，耶和華所吩咐，阮欲攏總趁來行。摩西才將所賰的血來𫝺佇眾百姓，共𪜶講，耶和華講隻的話佮咱立約，這个就是立約的血。
按呢看，祭壇著抹血，才通用來獻祭上帝，百姓亦著抹血，上帝才會佮𪜶立約。這是予咱知有罪个人若無贖罪攏無通就近上帝。精牲的血減話替人贖罪媽？袂；獨獨耶穌基督的血才會。
亞倫，那答啊比予佮以色列的長老七十人，予上帝召𪜶佮摩西上山，去見上帝。上帝出現的所在大榮光的款式，腳下親像青的玉來平舖，親像天頂的燦爛，遐个人見著，來啉食佇上帝的面前亦無拄著傷害。耶穌的血洗清咱的罪，咱亦話見著上帝。
上帝創兩塊石碑來刻十條誡，召摩西上來提落去。

摩西佮跟隨伊的人約書亞上山，聽候六日久。有雲遮崁山面；耶和華的榮光出現佇山頂。到第七日上帝召摩西，摩西就上去，入雲內，踮遐四十暝日。
上帝用濟濟項教示摩西，吩咐著創一間布棚做耶和華的殿。布棚的款式著偌長，偌闊，偌kuâinn，著用甚物來做。布棚內面的器具，祭司的禮服，設立祭司个法度，禮數，才的代誌上帝吩咐摩西真詳細。啥事按呢？是欲予咱知人服事上帝攏毋通自專，著照上帝所教示个法度；隻的代誌物件亦觀照救主救人的代誌。上帝閣吩咐著斟酌守安息日。
才的代誌吩咐明白，上帝將所刻的石碑呼摩西。石碑有兩塊，雙爿有字，是上帝本身寫的。
百姓踮佇山腳聽候摩西久久，看攏無來，毋知貼落去，百姓就請亞倫創上帝的像通𤆬𪜶的路。
亞倫應該著責備百姓，用道理教示𪜶，若是亞倫小膽就趁百姓的意思，教𪜶著提金器予伊。亞倫將隻的金器來鑄做一隻牛仔的像。百姓來看就講，這是𤆬阮出埃及的上帝。亞倫就起壇佇牛仔像的面前，吩咐百姓，講，明仔再是耶和華的節期。明仔透早百姓起來，將禮物來獻祭佇壇裡，坐咧啉食，起來跳舞佇牛仔的面前。
照按呢看百姓的意思，毋是欲放捒耶和華去拜別个神，總是照拜偶像个人的款式來拜耶和華上帝，是拄拄犯著第二條誡嚴嚴禁的所行。
百姓到遮緊攏袂記得上帝的誡律，連鞭背叛所結的約，是極大僥險。
這个代誌上帝攏總看見，教摩西著連鞭落去，因為百姓大犯罪，背約上帝，鑄牛仔的像稱呼做𤆬𪜶出埃及的上帝，來獻祭敬拜；亦講，著予我攏總剿滅𪜶，留你的後裔成做大邦國。摩西不止疼百姓，就替𪜶祈禱，求上帝著數念拄仔所行的大權能救百姓出埃及；若剿滅以色列的人，驚了埃及的人聽見話誹謗。閣著數念在早有應允亞伯拉罕，以撒，雅各欲將迦南的地賞賜𪜶的後裔。上帝准摩西所求。咱亦有反背上帝的誡律，佳哉有耶穌基督做中保替咱求，所以毋使剿滅。
摩西就提兩塊石碑落來約書亞的所在。約書亞聽見百姓huā huā吼，就共摩西講，營盤有相刣的聲。摩西講，毋是刣贏刣輸的聲，是唱歌。
摩西近倚營盤，看見彼隻牛仔的像，百姓咧跳舞佇牛仔面前。摩西就大受氣，㧒兩塊石碑拍破佇山腳。

摩西入城責備亞倫，問伊啥事做這个代誌，予百姓陷落重罪。摩西用火來燒牛仔的像，捶碎碎親像粉，㧒落水，教以色列人著啉。摩西徛佇營門叫講，敬奉耶和華个人著來我這裡。利未族的人連鞭聚集，摩西共𪜶講，以色列的上帝耶和華命令著攑刀入營內刣拜偶像的人，不論兄弟，朋友，同伴，攏著刣死。利未人趁摩西的話，彼日約略死三千人。
明仔日摩西共百姓講，恁大犯罪，今我欲上去，看話求赦免。摩西閣上山，認百姓重罪，懇求上帝著赦免。上帝准摩西所求，寬容百姓，無欲剿滅；應允欲差祂的使者猶原𤆬𪜶的路，總是無攏總赦免，就講聽候刑罰的時到，就欲降責罰。
上帝吩咐摩西窗佮百姓去迦南的地，𪜶欲差一個天使佇恁的頭前去趕出彼裡的人，若是我毋佮恁去，驚了佇路裡話剿滅恁。
摩西將上帝的話共百姓講，百姓大憂悶。摩西將一間的布棚徙佇營盤的外面，號名做聚會的布棚。人欲求耶和華，著出營外去聚會的布棚。佇這个布棚耶和華佮摩西對面講，親像人佮朋友講話。
摩西求上帝毋通離開祂的百姓，的確著佮𪜶去。上帝准。摩西閣求愛目睭看見上帝榮光的面。上帝准，講欲顯出祂的德行，淡薄的榮光予伊看，若是毋准摩西攏總看，驚了會死。上帝的神，人的目睭thái討話看見？上帝亦是至聖，祂的本質無窮盡，人iáu-kú踮世間，若看見，減話抵當媽？聽候到天堂才會堪得見著上帝。

上帝吩咐摩西著創兩塊石碑親像代先所拍破的，帶來山頂，予伊閣寫十誡的話。
摩西趁命令，上山咧聽候，上帝用雲降臨經過，講家己的名，就講，耶和華。耶和華上帝仁慈，憐憫，𠢕吞忍，大施恩，大誠實；施恩予人到成千代，赦免過失罪惡；決斷無掠有罪的做無罪，是歸咎人的罪到囝孫三四代，摩西緊緊覆咧拜，祈禱講，我若得著上主你的恩典，求你佮阮去；百姓果然硬心，著赦免阮的罪惡，收阮做你的百姓。
上帝准摩西所求，閣再約欲將迦南的地賞賜𪜶，總是百姓著謹慎，毋通沐著拜偶像的罪，所以攏毋通佮迦南个人結約，亦毋通佮𪜶嫁娶。上帝閣吩咐幾若項的法度佮禮數百姓應該行。
摩西閣再踮山頂四十暝日，攏無啉食。上帝閣寫十誡的字，將石碑予摩西提落去。
摩西到營盤，亞倫佮眾百姓看見伊的面光光，就驚毋敢就近伊。摩西的面怎樣到遮光？是佇山頂佮上帝講話，上帝的榮光照光伊的面。摩西看見百姓硩驚，就將帕仔遮伊的面，百姓才敢就近伊，聽伊話；若是入布棚佮上帝講話，帕仔就掀起來。

摩西聚集百姓，將上帝所吩咐做布棚的代誌，共眾人講明，嚴嚴講著守安息日；雖然欲做上帝的布棚，這號个工安息日亦毋通做。
摩西教百姓著提金，銀，銅，線，棉，羊毛，皮，柴，寶石，這號的物來獻予上帝，通做聚會的布棚，佮布棚內的器具，祭司的禮服；亦吩咐𠢕做工个人著來做。百姓眾人真歡喜，有的獻金，銀，物件，有的做工，婦人人亦做女工。物件逐項夠額，摩西吩咐百姓毋使閣獻。
百姓按呢行不止好，通予咱看樣。咱著真歡喜將家己的錢財物件，身軀的氣力，心腹的才調，攏總獻予上帝。查埔人，婦人人，囡仔，攏著幫贊上帝个工；有錢的著用錢，有氣力的著用氣力，有口才的，著用口才，攏總用迫切的心來祈禱。
上帝揀一人名比撒列，予伊聰明智慧畫做師傅頭；閣揀一人名亞和利巴來幫贊；只兩人家己做，閣教示別人怎樣著做。
所備辦的就是不止濟的幼布，有的綉真媠，有的紫，赤，紅，三色，有的綉支路兵；閣有羊毛布，有公羊帕染紅色，有海獺皮，有金鉤，銀鉤，銅鉤。有皂莢柴的徛板，橫栱佮柱，攏總安金；有金環，銀環，銀座，銅座，銅柱。有門籬三色綉支路兵真媠。有約櫃，長三尺七寸半，kuâinn，闊兩尺兩寸半，是皂莢柴做的，內外安金，雙爿有兩個金環掛槓通扛。約櫃的蓋是金做，雙頭有機路兵親像鳥翼展開，支路兵的中間名做施恩的所在。有一塊排餅的桌，長三尺，闊尺半，kuâinn兩尺兩寸半，是皂莢柴做，安金，雙爿兩個金環掛槓；桌的盤，匙，碗撇，攏是金做。有一個燈台，中一支，雙爿三支，共有七葩火，燈台火翦貯火屎的碟攏是金做。有燒香个壇，四方尺半，kuâinn三尺，是皂莢柴做，安金雙爿有金環掛槓；有貴氣的膏油佮芳的香。有燒祭个壇，四方七尺半，kuâinn四尺半；是皂莢柴做，安銅，雙爿銅環掛槓，壇的器具攏是銅做；閣有銅盆。這號的物真貴氣，逐項齊全創便。
比撒列，亞和利巴等，用幼布，金線，寶石，黃金來做祭司的禮服。所創个有公服佮帶，攏是用金線佮三色的幼布來創。有兩塊玉鑲金刻十二宗派的名，吊牢佇公服肩頭的所在。有補蓋用三色幼布來做，中間有十二號寶石鑲金刻十二宗派的名，雙爿有金環，金鏈，通縛公服，補蓋內有烏能吐明的物，通掛佇胸前。烏能吐明是希伯來的音；彼个物的款式，人質揲毋知，是祭司頭用來得著上帝的默示通判斷百姓的代誌。有公服內的長衫，用藍色的幼布來做，中央有留一空通做領，衫仔裾用三色的線綉親像榭榴，掛濟濟銜鈴。有幼布鞋帽吊金牌，刻字講，「做聖歸耶和華。」
這攏總是欲予祭司頭亞倫穿。另外有衫，褲，帶，帽予眾祭司通穿。
比撒列等將所創布棚的料佮器具，物件，禮服來予摩西看，攏是照耶和華所吩咐，摩西就共𪜶祝福。

以色列个人離開埃及第二年，正月初一摩西起布棚，就是用柴板徛佇銀座，橫栱穿入相連，做雙爿佮後面的牆，四角，長四丈半，闊丈半。用三色綉支路兵的幼布十領縛相連，來崁做內重；第二重用羊毛布十一領，第三重用紅的羊皮，第四重用海獺皮，攏總崁做布棚；頭前用五枝柱徛銅座，縛三色的幼布做門籬來隔內外。內面分做兩間，名做聖所佮至聖所，相隔就是四枝安金的柱，徛銀座，縛三色支路兵的幼布做門籬，來遮至聖所。外埕亦是四角十五丈長，七丈半闊，用銅柱徛銅座，縛幼布來圍布棚。
布棚起好，摩西將約位夏至聖所的內面，約櫃的頂面，有施恩的所在，內面有十誡的石碑，然後摩西閣將亞倫茁芽的枴仔，佮金甕一個貯媽哪，亦橐佇內面。至聖所獨獨祭司頭通入，一年一擺若定，別人攏毋通入。
摩西將燒香的金壇排餅的桌佮燈台橐佇聖所；這所在眾祭司通入來服事，別人毋通入。
摩西將燒祭的銅壇下佇埕裡，離布棚門無偌遠，中間橐銅盆，予祭司通洗，才來行伊的職份服事耶和華。
布棚起好，摩西將貴氣芳的膏油來抹布棚佮攏總个器具予伊做聖；閣用精牲佮禮物來燒佇祭壇，摒水佇銅盆，排列餅佇桌頂，點燈台的火，燒香佇香壇，是攏總照上帝的命令來做來行。彼个雲柱來罩只布棚頂，布棚內滿滿有上帝的榮光，予摩西亦袂入去。
布棚譬喻是上帝徛起的所在，表明上帝常常踮佇祂的教會的中間。
這个布棚猶有幾若個名，親像聚會的布棚，干證的布棚，耶和華的布棚，耶和華的厝，耶和華的殿，聖的所在。布棚佮內面的器具，法度，禮數攏總是觀照後來的代誌。咱的主耶穌基督踮佇世間替咱贖罪，閣上天堂，就是真个至聖所，佇遐做咱的中保，布棚的意思就應驗；然後布棚的路用，上帝毋挃。

祭司要緊的職，是著替眾人祭獻。所獻个攏毋通自專，逐項著照上帝的命令；所以上帝斟酌共摩西講甚物號的禽獸，甚物號的物通獻；逐號的祭有甚物意思，著用甚物禮數來行。這攏總的代誌詳細吩咐，上帝閣教摩西著將亞倫佮眾囝兒，設立𪜶做祭司，亞倫做祭司頭。
摩西將亞倫用水共伊洗，用祭司頭的禮服共伊穿，用香油來斟佇伊的頭殼頂，共伊抹予伊成聖；閣將亞倫的囝共𪜶洗，共𪜶穿禮服。
禮服穿好，摩西牽一隻公的牛來，亞倫佮伊的囝扞手佇牛的頭殼，認罪，就將牛來刣，做贖罪的祭。摩西將牛血抹壇，所賰的血，倒佇壇腳，將牛鞋油膋來燒佇壇裡，將牛的肉，皮佮腹肚內的物；攏總燒佇營盤外。然後將一隻公的羊來刣，獻做設立祭司的祭。摩西將羊血抹祭司的正耳，佮正手，正腳的大步母，閣將羔羊來𫝺佇祭司的禮服。血是觀照耶穌的血，油觀照聖神个感化。

亞倫的四個囝做祭司，名若答，啊比雨，以利亞撒，以大馬。若答，啊比予不肖，驕傲的人。拄仔設立擔當祭司的職，只兩人提鼎來燒香，所用的火毋是照上帝的命令，就火對耶和華出，兩人連鞭燒死。亞倫看見無毋大憂悶，摩西共伊講，耶和華捌吩咐祭司著掠伊做聖，予百姓歸榮光佇耶和華。亞倫聽見這个話，就靜靜。
摩西叫亞倫兩個堂兄弟來扛只兩個身屍出去，閣共亞倫佮伊的囝以利亞撒，以大馬講，恁既然抹著耶和華的膏油，毋通褪帽，毋通拆裂恁的衫，毋通出聚會的布棚，驚了恁會死，眾百姓亦話惹耶和華的受氣。三人趁摩西的話，踮布棚內，予以色列眾人送葬悲哀。
上帝至聖，人毋通濫糝就近祂，人做祂个工應該虔誠敬畏，斟酌照祂的命令，攏毋通自專。

逐日早起祭司著獻一隻綿羊的囝做燒祭，紲獻麵粉佮酒。逐-的荒亦著按呢。安息日著重倍濟。
每月初一毋但著獻逐日的祭，閣著獻兩隻公的牛，一隻公的綿羊，七隻綿羊的囝，攏總做燒祭，紲獻麵粉佮酒，亦獻一隻山羊做贖罪的祭。
正月十四日是逾越節，解說是盤過的節，是記念上帝拍死埃及人的大囝，彼暝盤過以色列人的厝，無仝內面的人。十五日著守親像安息日。七日久逐日著獻親像月頭的禮數，第七日亦守做安息的聖日。這个節逐日所食的物攏毋通有酵母，所以名做除酵節。到迦南守這个節的時，著取起頭熟的大麥，予祭司搖佇上帝的面前。
逾越節過五十日是五旬節。五十日是拄拄過七個禮拜，所以這个節亦有名叫七七節。這个節的時，彼所在小麥拄仔熟通割，所以亦有名叫收成的節；毋但著祭獻精牲；亦著將起頭熟的五榖來獻，表明感恩的心，因為上帝予咱得著土產。這个節亦是記念上帝佇西乃山傳律法予百姓。耶穌上天了，大大賞賜聖神降臨感化使徒佮信徒，就是佇這个五旬節。
七月通講是安息个月，初一著守做安息的聖日，著歕號頭歡喜的聲，通知百姓，百姓著聚會。
七月初十日叫做贖罪个日，著守做安息的聖日，眾百姓著責備家己來認罪。祭司頭入至聖所就是這个贖罪个日。代先著將一隻公的牛做贖罪的祭，一隻公的綿羊做燒祭，因為家己佮家眷來獻祭。救主做咱的祭司頭，家己無罪，毋使因為家己獻祭，所祭个攏是替祂的百姓。
以色列人的祭司頭彼日著提壇頂紅的火炭橐佇香爐，手捧芳的香入至聖所，來燒香佇施恩所个頭前，彼所在亦著𫝺牛的血。祭司頭閣對百姓著收兩隻公的山羊做贖罪的祭，這隻公的綿羊做燒祭，替眾百姓來獻。這兩隻山羊著拈鬮，一隻歸佇耶和華，一隻歸佇亞撒色。歸佇耶和華彼隻著刣，捧血入至聖所來𫝺；歸佇亞撒色彼隻毋通刣，祭司頭著扞手佇羊頭殼頂，來認眾百姓的罪蓋，才差人牽羊出營盤的外面，活活放伊去曠野裡。咱的救主替咱死，亦有背咱的罪攏總去。兩隻羊，一隻刣死；一隻活，放去曠野。是觀照主耶穌著對死閣活，才會贖人的罪（羅馬4：25）亞撒色這个名翻譯是「離開。」上帝除去咱的罪，無閣共咱記念，那東離西的遠（詩篇103：12）
七月十五日是搭布棚節，有人講搭寮仔節，著守七日久，頭日佮尾日做安息日。入迦南地了後，百姓著提樹枝來搭寮仔，徛七日久，守這个節，來數念𪜶的祖四十年久佇曠野徛布棚。
逾越，五旬，布棚，三個節算是大節，以色列眾查埔人著聚集佇耶和華的面前來守節。

在早佇以色列中間有癩kuê病，算是大無清氣。人有病，毋知是癩寡毋是，就著去予祭司看。祭司照法度查，看實在是癩ko，彼个人著拆裂伊的衫，頭殼無戴帽，手掩嘴，大聲叫講，無清氣，無清氣；予人毋使倚近伊；亦著出野外另外徛起。
這號的病真傷重，醫生袂醫治，獨獨上帝話。設使癩ko得著上帝的恩典予伊的病畫好，就著去見祭司，予伊看。祭司看了講是好，就著將兩隻鳥仔，一隻刣，用血七擺來𫝺佇彼个人的身軀，著將活的鳥來搵死鳥的血，才活活放去。彼个人就著洗衫，剃頭毛，洗身軀，才通入營盤內佮別人做一堆；iáu-kú袂通入會幕（頂面是印布棚），著聽候閣七日久，頭毛，嘴鬚，目眉毛，苦毛攏總著剃，佮身軀攏總著洗。到第八日，著將三隻綿羊的囝做贖罪的祭，補過失的祭，佮燒祭；閣著獻麵粉佮油，顯明感恩的心。祭司著將補過失的血抹彼个人的正耳，佮正手，正腳的大步母。閣著用油來𫝺佇耶和華的面前，亦著抹彼个人的正耳佮正手，正腳的大步母，亦著斟油佇伊的頭殼頂。幾若號的祭著照法度來燒；彼个人就算通佮別人平平有拜上帝的資格；話通入去會幕拜上帝。
設使人送鄉袂得著三隻的羊仔，就一隻羊仔佮兩個茈仔亦話做得。
上帝啥事命令這號的禮數到遮斟酌？敢是欲予咱想家己的罪極垃儳，僫得清氣。咱的罪譬喻是親像是癩kuê病，予上帝看是可惡，無人話醫好咱，獨獨上帝的囝有這號的權；若無予伊退縮咱的罪，洗咱的心，攏無通就近上帝。

上帝命令以色列的人若入迦南的地，毋但著守安息日，亦著守安息年。逐擺輪到七年，就是安息年；彼年田園毋通種作，葡萄樹毋通料理，五榖毋通收成，予土地安息。地家己生的，好額人，送鄉人，主人，奴僕，女婢，出外人，平平通食。上帝應允講。百姓若趁祂个法度，就第六年通得著土產佮果子較濟，畫做三年的路用。
七下的七年，是四十九年，第四十九年，七月初十，就是贖罪个日，彼日通國著歕號頭，通知眾百姓明年做僖年。
僖年的意思，就是歡喜的年。彼年通國送鄉的人，若屬佇以色列族，通大歡喜。不論甚物人已經失落祖公所留的土地；彼年通討，毋使用錢銀來贖；奴僕女婢攏通得著敨放。
安息年佮僖年的代誌予咱知上帝常常數念送鄉佮受艱苦的人；亦予咱想救主的代誌。咱犯罪，失落上帝的恩典；譬喻失落大基業，做魔鬼的奴才；耶穌贖回咱，予咱敨放，閣再得著恩典，享受永遠的業佇天堂。

以色列百姓歇的時，毋是凊彩來搭𪜶的布棚；逐个支派，逐个房頭有𪜶定著的所在。營盤四方，耶和華聖的布棚佇中心。近聖的布棚四面有利未的支派圍纍咧；東面有摩西，亞倫佮眾祭司，𪜶的家眷；南，西，北，三面有利未的支派，另外的房頭名激順，高喝，米lat你，三個房頭。利未支派的外面有以色列十二支派圍纍。東面有猶大，以撒加，西布侖，只三個支派，算是猶大的營。南面有流便，西面，加的，只三個支派，算是流便的營。西面有以法連，媽若西，便雅憫，只三個支派，算是以法連的營。北面有擲，亞設，納大利，只三個支派，算是擲个營。
雲柱歇，百姓就歇；雲柱若行，百姓著起身塊雲柱去。
百姓踮西乃曠野差不多一年久，雲柱就起身，百姓綴伊去；攏照次序行。
約櫃移徙的時，摩西就求講，願耶和華起來，予你的對敵四散，予你的仇仇佇你的面前逃走。約櫃歇的時，就講，願耶和華倒轉來以色列千千萬萬人的中間。
咱店世間譬喻以色列人踮曠野，無定著，無久長的所在，常常著求上帝佮咱去，佮咱歇，到時通入天堂，就是上帝所應允咱真个迦南地。

以色列个人iáu-kú踮佇西乃曠野，摩西的某舅荷巴來拜探。百姓咧欲起身的時，荷巴備辦欲倒去。摩西共伊講，阮咧欲起身去耶和華所應允欲賞賜阮的地，請你佮阮去，阮著好款待你，因為耶和華捌講欲賞賜福氣予以色列的人。荷巴應講，我毋去，欲倒去我的本所在的宗族。
荷巴不止熟彼个曠野的代誌，摩西就共伊講，請毋通離開阮，阮欲紮營盤佇曠野裡，通倚靠你的眼力；你若佮阮去，凡若耶和華所賞賜阮的福氣，阮就佮你平。
咱店世間譬喻咧行曠野的路；欲去天堂；毋通自限拍算家己行是夠額，的確常常著請人佮咱去，共伊講咱所得著的福氣伊亦通得著，閣通向望伊亦利益別人。
荷巴有佮伊去猶無，咱袂的確知，看這節就拍算有。閣過幾若代了後，摩西个丈人有後裔佇迦南地，敢是荷巴的後裔才著。

以色列人離開西乃山，去到巴蘭的曠野。雲柱𤆬𪜶去，百姓著歡喜感恩的心。可惜以色列人親像咱一般樣，是軟弱愛犯罪。𪜶心不知足，拄著艱苦連鞭勸怨恨，惹上帝大受氣，用火燒佇營盤的邊角。摩西替百姓求上帝著赦免；上帝准摩西求，火連鞭化，摩西指彼所在叫做代比lat，意思是火燒。
過無偌久，百姓閣再怨恨，講，巳tsuī仔話用肉予咱食？咱店埃及的時，有食魚毋使錢，亦食刺瓜，匏仔，韭菜，蔥，蒜仔；今佇咱目睭前獨獨有媽na若定。百姓徛佇𪜶布棚的門口咧啼哭。這揲佇地面上有這號人濟濟，雖然有通食，有通穿，心亦是不知足，袂曉得感謝上帝。
上帝看見百姓這號的款式，就大受氣；摩西亦無歡喜，將伊艱苦的代誌來祈禱上帝。上帝安慰伊講，著召以色列的老大七十人聚集佇聚會布棚的前面，我就降臨佮你講話，將你所感著的神賞賜𪜶，予𪜶通幫贊你擔當百姓的代誌。上帝閣允欲將肉來賞賜百姓食，毋但一兩日，一廿日若定，有一月日久通食到厭。
摩西趁上帝命令，聚集老大人予上帝設立𪜶擔當職份，來幫贊料理百姓的代誌。上帝予大風起，鵪鶉就飛來佇營盤四面極濟，百姓起來，通日，通暝，明仔日規日掠鵪鶉，出在逐人所愛。大家食到飽飽。有平安無？無；咧食的時，上帝降瘟疫佇百姓个中間，人死真濟。摩西指彼所在叫做乞率下代發，意思是貪食人的墓。

以色列个人離開乞率下代發，去到匼西六。百姓已經悖逆上帝濟濟擺，今摩西个兄亞倫佮大姊米里暗來悖逆。𪜶兩人是誠實敬畏上帝，已經得著大恩典，亞倫做祭司頭，米里暗做先知人。雖然按呢兩人iáu-kú軟弱，親像咱一般樣，魔鬼就揣縫迷惑𪜶，予𪜶想摩西比𪜶較尊貴伊，就起怨妒的心。
摩西捌𤆬鼓翼的婦人人做某，米里暗，亞倫就嫌這个代誌，閣講，耶和華減獨獨託重摩西，攏無託重阮媽？摩西溫柔的人吞忍靜靜，若是上帝大受氣，召只三人來聚會的布棚，責備亞倫，米里暗。上帝就離開，雲柱重起，顯明上帝受氣。亞倫越頭，忽然看見米里暗通身起癩ko，白親像雪。亞倫大驚，認罪，求摩西赦免。摩西攏無囥怨恨，替伊求上帝醫治。上帝准伊，總是米里暗起癩ko，著另外徛七日，才會清氣。
眾兄弟姊妹讀這章所記載的代誌，就著緊緊持防，毋通予魔鬼迷惑，毋通悖逆上帝；聖會內當職个人著閣較細膩斟酌。

耶和華命令摩西佇十二支派的中間，各支派揀一個妥當个人去探迦南的地方，好仔毋好，人強仔弱，濟仔少；通來回覆，閣帶果子予百姓看。
才的十二人起身通迦南攏行。有到一所在名叫希伯倫；佇遐看見不止大漢的人。亦有到以實各；佇遐有葡萄樹真濟，葡萄不止好，就剉一枝用枴仔扛，亦挽榭榴佮無花果；到四十日才倒來。
十二人倒來予百姓看果子，回覆講，迦南的地真好，若是人極濟，大漢猛勇，若佮𪜶交戰，𪜶的確較贏。百姓聽見這个話大驚，毋敢進前入迦南的地，攏袂記得上帝所應允的話，毋信上帝話予𪜶較贏對敵。
十二人的中間，兩人無親像𪜶按呢講，一人名約書亞，一人名家綠。加綠勸百姓毋使驚，講，咱著去徛彼个地，的確會較贏。十人出力佮伊辯駁，予百姓攏總失膽。
百姓啼哭大嫌摩西，亞倫佮上帝講，咱寧可死佇埃及，猶是死佇曠野是較好；耶和華啥事𤆬咱到遮，予咱拄著刀刣死，某驚予人掠？毋值著設立頭人𤆬咱倒去埃及。約書亞，加綠拆裂家己的衫，來勸百姓，講，阮經過彼个地方偷看，土地是不止好。耶和華若歡喜咱，的確畫𤆬咱到遐，將彼个地賞賜咱。毋通背叛耶和華，毋通驚彼所在的人。百姓聽見只兩人的話，就提石頭欲抌𪜶；忽然看見上帝的榮光佇布棚裡。
上帝大受氣共摩西講，才的百姓毋信我，侮慢我，到甚物時才會煞？我欲降瘟疫剿滅𪜶，予你興旺成做大國。摩西就祈禱上帝，迫切求祂毋通剿滅，著赦免百姓的罪。上帝准伊所求，允講無欲連鞭剿滅眾百姓，獨獨毋肯允欲予𪜶入迦南的地；加綠，約書亞無犯罪，只兩人通入。上帝著就定著命令眾百姓著四界流佇曠野裡四十年久，聽候大人攏總死，就𪜶的囝孫通塊約書亞，加綠入迦南的地。遐的十人勸百姓毋通入迦南的地，上帝降瘟疫，予𪜶攏總死；若是約書亞，加綠保全性命。
百姓聽見上帝定著命令著流落曠野四十年久，心大憂悶，講，咱有犯罪，今愛去耶和華所允咱的地。摩西教伊毋通，這是閣再犯罪。百姓毋聽摩西的話，自專上山頂；摩西佮約舊無去，猶原踮佇營裡。亞馬勒个人出來刣贏，百姓走倒轉來。
咱看這章就知人的悖逆上帝，毋信祂的話，是取災禍。

以色列人踮佇曠野的時，有一人做一項不止毋著；就是安息日去抾柴。有人看見知是毋著，連鞭掠伊交予摩西，摩西看見不止憂悶，家己毋敢定著伊的罪。人犯著律法是犯著上帝，毋是犯著摩西，所以摩西去奏上帝著怎樣刑罰這號人。
檢采咱看這个代誌無甚物大，拍算上帝毋使傷受氣；彼个人不過是安息日抾柴若定，無甚物大要緊。若是咱著記得上帝咧看人的罪，毋是親像咱咧看。人犯著祂的律法，毋是小可的代誌。彼个人已經知安息日毋通做工；代先耶和華臨到西乃山，彼時吩咐𪜶著守安息日做聖个日，六日內著勤勤做工，第七日就是耶和華的安息日。閣安息日無落媽若予百姓，知守安息日是大要緊的代誌。彼个人iáu-kú敢大膽犯著上帝的命令，安息日去抾柴，實在毋是小可的事，是悖逆上帝。
耶和華共摩西講，彼个人著死，百姓著提石頭抌伊。
咱讀這章，應該著謹慎守安息日，攏毋通犯著上帝的律法。咱店世間的時毋願守安息日，thái討話向望後來通受久長的安息佇天裡？

利未支派一人名高lat，流便的支派三人名代單，亞庇蘭，安，只四人結黨欲霸佔摩西，亞倫的位；另外有大名聲个人兩百五十人倚𪜶。
才个人聚集欲攻擊摩西，亞倫講，耶和華的政會攏總成聖，恁啥事家己做大，愛盤過耶和華的百姓？摩西聽見這个話，就仆佇地裡祈禱；起來就共哥lat佮伊的黨講，耶和華明仔早起話明明指示恁甚物人做祂的奴僕，甚物人成聖通近倚祂的面前。恁明仔日著捧香爐，下火箸內面燒香，來服事耶和華，耶和華所揀的人就通掠做聖；恁利未人濫糝家己做大。閣共哥lat講，以色列族的上帝分別恁利未人，予恁近倚祂的面前，通料理耶和華布棚的代誌，服事祂的政會，這敢是小可？恁敢閣愛做祭司媽？因為這个緣故，恁聚集攻擊耶和華；亞倫是甚物號的人，恁才怨恨伊？摩西就差人叫代單，亞庇蘭來。𪜶毋來，閣大大誹謗摩西。摩西就求上帝毋通鑒納𪜶的禮物。
明仔日高lat佮伊的黨兩百五十人到耶和華的布棚門，捧香爐燒香，高lat聚集政會愛攻擊摩西佮亞倫。忽然耶和華的榮光出現，眾人看見，上帝共摩西，亞倫講，恁著行開隻的政會，予我連鞭剿滅𪜶。兩人就仆佇地裡，求上帝毋通因為一人的罪，來剿滅眾人。上帝才命令眾百姓著行開高lat，代單，亞庇蘭的布棚。摩西就去見代單，亞庇蘭，以色列的長老綴伊去。摩西通知百姓毋通近倚𪜶三人的布棚。百姓離開的時，代單，亞庇蘭佮𪜶的某囝攏總出來，徛佇𪜶的門口。摩西就講，耶和華差我行這个代誌有明明的憑據；設使隻的人死親像平常的款式，就通知毋是耶和華差我；設使耶和華行一項新的代誌，予地開嘴活活吞隻的人，就通知𪜶有侮慢耶和華。
摩西講了，地振重裂開活活吞代單，亞庇蘭佮某囝以及所有的物，然後地閣合倚。百姓聽見喉叫的聲，大家逃走，驚了𪜶亦畫予地吞落。上帝閣用火燒高lat佮遐的燒香的兩百五十人。
百姓看見這个代誌，猶kúm̄反悔，明仔再閣再聚集欲攻擊摩西，亞倫講，恁有害死耶和華的百姓。忽然耶和華顯明榮光佇聖布棚的頂面，摩西，亞倫來就近，上帝共摩西講，恁緊緊行開隻的百姓，予我連鞭剿滅𪜶。兩人仆佇地裡祈禱。摩西共亞倫講，你著捧香爐趕緊去替百姓贖罪，因為耶和華已經降瘟疫佇百姓个中間。亞倫趕緊去百姓的所在看見濟濟人已經死。亞倫帶香爐徛佇活人死人个中間，來燒香替百姓求，瘟疫就煞。
亞倫胚命走去踮佇死人活人个中間來燒香，是予咱想咱的祭司頭中間來燒香，是予咱想咱的祭司頭耶穌已經替咱放捒性命，今佇上帝的大爿做中保，咱託重祂穩當得救。

上帝欲予百姓明明知甚物人予祂揀做祭司頭，就命令摩西對十二支派提十二枝枴仔，著寫𪜶支派的名；利未支派彼枝著寫亞倫的名。隻的枴仔已經枯焦，攏無活的氣。上帝命令摩西著將隻的枴仔橐佇布棚內約櫃的頭前，上帝所揀做祭司頭，彼人的枴仔話茁芽。摩西攏總趁。
明仔早去摩西入耶和華的布棚看枴仔，十一枝猶原焦焦，獨獨利未支派彼枝，寫亞倫的名，有茁芽，開花結杏仁。摩西提枴仔出來，叫逐人來認伊的枴仔。逐人看見獨獨亞倫的枴仔有茁芽，開花結果子，對按呢明明知耶和華有揀亞倫做祭司頭。
百姓看見這个代誌，就大驚，共摩西講，阮攏總著沈淪，凡若人近倚耶和華的布棚的確著死。對彼揲了後百姓毋敢閣嫌亞倫个家做祭司。
寫希伯來人書的先生議論這个代誌，就講，這个職任人袂得通家己主意去當，著親像亞倫聽候上帝召伊。基督也未捌用祭司頭的職家己做尊貴，是上帝設立祂，共祂講，你就是我的囝，我今仔日生你；閣講你永永做祭司，照墨支洗的的次序。

以色列人踮佇曠野遐久，濟濟擺遷徙，行來行去，幾若擺差不多近迦南地，上帝毋准𪜶入，因為悖逆的緣故。
今閣到加徹的所在，摩西的大姊米利暗佇遐死埋葬。

耶弗大到以利沙

佇約旦河的東勢，基列的地，有一人名耶弗大。伊是豪傑𠢕相刣。伊的兄弟無疼伊，趕出，毋予伊佮𪜶徛。無幾年亞文人來佮以色列人相刣，紮營佇基列的地，所以基列人不止驚，就去jip耶弗大來幫贊𪜶。
基列的人攏是想家己的利益，平安的時歹款待𪜶的兄弟；今拄著犯難艱苦，就用好嘴求伊。聖冊教示咱講，「著常常相疼。」咱毋通拍算朋友話利益咱，才來疼伊。
耶弗大聽𪜶所講，就應講，「恁減毋是怨恨我，趕逐我？今拄著犯難，才來揣我媽？」
基列人應講，「你若肯來，欲予你做阮的頭。」耶弗大就佮𪜶去。
耶弗大差使者去責備亞文的王，講軍兵著退去。亞文的王毋聽，耶弗大就備辦欲佮伊相刣。未相刣的時，祈禱求上帝幫贊，下願講，「耶和華若將亞文个人交佇我的手，我平安倒轉來的時，凡若對我的門出來迎接我，的確著歸佇耶和華，我將伊來獻做燒祭。」
耶弗大𤆬兵去佮亞文人相刣，耶和華准伊祈禱的話，將亞文人交佇伊的手，耶弗大攏總較贏。相刣明白就倒轉來。耶弗大只有生一個查某囝若定，另外攏無囝兒，就惜這个查某囝做至寶；查某囝亦不止孝敬伊的老爸。
耶弗大咧欲到厝，伊的查某囝聽見，真歡喜，出去攑鼓仔跳舞來等接伊。耶弗大看見就憂悶，因為記得所下个願，就拆裂家己的衫，叫講，「唉啊，我的查某囝，你有予我拄著災厄，連累我；我有下願佇耶和華的面前，賣想倒轉。」查某囝講，「俺爹啊，你既然佇耶和華的面前下願，就著照你所講我的代誌來行；因為耶和華替你報仇，予你較贏你的對敵亞文的人。」查某囝閣共老爸講，「且著容允我一項的代誌；就是予我兩月日通佮我同伴个查某gín若上山哀傷我做在室女。」老爸准；兩月日滿，就照下願來行。
耶弗大的款式有項通做咱的模樣。伊不止敬畏上帝；迫切祈禱，專心信，倚靠上帝；因為按呢，上帝予伊會較贏對敵。希伯來人書呵咾耶弗大信上帝的款式。
耶弗大有項的代誌毋著，咱毋通學；伊下願無代先細膩想。傳道講，「毋通趕緊開嘴來講話佇上帝的面前」，這號的道理，耶弗大敢有犯著，所以連累家己佮家內个人佇深憂悶的代誌。
論耶弗大所下个願，聖冊的字無不止明，所以讀的人意思無相同。耶弗大的時陣，以色列國的政事較亂，四面的族類攏拜偶像，風俗極歹，有時人將伊的囝兒來刣祭獻偶像。以色列个人沓沓受迷惑，學拜偶像的歹風俗。有人讀耶弗大所下个願，拍算耶弗大亦有學拜偶像一項的歹，將伊的查某囝來刣祭獻上帝。
耶弗大若有按呢行，實在是重的罪，大犯著上帝个法度；毋但十條誡禁毋通害人的性命，摩西所設的禮數，所傳的教示攏毋准用人祭獻。父母無權窗害囝兒的性命。
有人拍算耶弗大攏無這號的所行，伊的下願本亦無這號的意思，所下个願意思就是，「凡若對我的厝出來拄著我，若是做通獻祭的物，就欲獻祭，若毋是通獻祭的物，就欲予伊屬耶和華。」見有伊的查某囝出來拄著，耶弗大就照所下个願，將伊的查某囝獻予耶和華，予伊出家，毋是服事丈夫，是服事上帝，一世人做在室女。照咱看，這个代誌就按呢解說才著。
讀這章予咱知的確毋通濫糝下願。
耶弗大做士師六年才死；續接伊，有以比贊做士師七年；以比贊死後，以倫做士師十年；以倫死後，壓噸做士師八年。

以色列个人閣再得罪上帝，所以上帝交𪜶佇腓利士人的手四十年久。彼時有不止憂悶艱苦；總是𪜶應該受這號的責備。上帝予𪜶艱苦，顯明有罪過的確有刑罰。雖然按呢，毋是上帝放捒祂的百姓，到時祂有設法一人來救𪜶。
佇擲个支派有一個好人，名馬羅亞，佮伊的某虔誠敬畏上帝；未有囝兒。有一日，上帝的使者，用先知人的款式，出現共馬羅亞的某講，「上帝欲予你生囝，來救以色列个人出腓利士人的手；毋通共伊剃頭；因為伊對出世的時，著屬佇上帝，做離世故的人。」
離世故的人是甚麼號的款？是發願欲屬佇上帝，無趁風俗，無啉逐號的酒，無剪頭毛，無剃頭。
馬羅亞的某聽見天使的話，不止奇怪，就去報伊丈夫。丈夫深信上帝，所以攏無疑騃。伊知上帝無所不能，亦不止感謝上帝應允欲予伊生囝，來救以色列的人。馬羅亞驚了伊佮伊的某袂曉得料理這个囝的代誌，就求上帝閣再差彼个先知，來教示怎樣料理。
咱是戇戇，袂曉得所著做，所以著學馬羅亞，用謙遜的心求上帝。聖冊講，「人的智識無夠，著求上帝；上帝𠢕予人，無算恁做有弊病的人，的確照恁所求來賞賜。」
上帝聽馬羅亞祈禱的話，閣幾日，彼个婦人人坐佇山裡，攑頭看見上帝的使者徛佇身邊。婦人人走去共丈夫講，「彼日彼个人有閣來。」馬羅亞佮伊的某去見彼个人，就問講，「嬰仔出世，阮著怎樣料理伊？」天使將前日所講的話，閣講，馬羅亞對伊講，「你且聽候我備辦羊仔囝佇你的面前，才去。」天使應講，「你雖然留我，我毋食你的物，若是你愛獻燒祭，的確著獻予耶和華。」馬羅亞毋知這个人是天使，就問講，「你叫甚麼名？」天使講，「乜使問我的名？我的名奧妙祕密。」
馬羅亞去刣一隻羊仔囝，創禮物，提來下石磐頂，獻祭耶和華。天使行奧妙的代誌，馬羅亞佮伊的某咧看。石磐頂的火燄衝起，天使坐火燄頂上天。兩人看見，真驚仆佇地裡。馬羅亞共伊的某講，「咱看見上帝，的確會死。」伊的某講，「設使耶和華愛害死咱，就所獻个燒祭的確無鑒納，亦毋指示咱這个代誌，用這个話共咱講。」𪜶無閣再看見天使。
然後馬羅亞的某生一個囝，表名參孫。父母記得這个囝屬佇上帝，不止細膩照天使的話來料理，攏無共伊剃頭剪頭毛。
gín若漸漸大，上帝賜伊福氣。佇媽匼年擲，參孫才予耶和華的神感動。媽匼年擲是佇鎖lat伊食道个中間。

參孫是大氣力的人，上帝欲用伊，來救以色列的人，出腓利士人的手，所以予伊大氣力。以色列人予腓利士人較贏管轄到失膽，攏毋敢出頭抵敵。參孫一人著出頭，所以有揣縫予腓利士人佮伊冤家。
參孫去重納，看見腓利士人一個查某囝真中意，倒來就請父母替伊娶。父母起頭毋，就講，「咱的百姓个中間，減無查某gín若予你通娶？乜使著去娶無拜上帝的人？」參孫講，「這个查某gín若不止中我的意，請替我娶。」
拜上帝的人，娶無拜上帝的人，實在是大危險的代誌，驚了家內無和順，閣婦人人會迷惑丈夫的心。若是參孫的父母看見後生決意，就佮伊去重納，欲佮查某gín若的父母參詳訂親。
行路到重納濟濟葡萄園的所在，參孫家己佇咧，有一隻獅出來欲咬伊。參孫予耶和華的神大感動，就走去掠彼隻獅；手裡無攑家私，干焦用手的氣力拆開獅的身軀。這个代誌參孫囥密，亦無共伊的父母講。
參詳訂親的代誌明白，大家倒來。
後來閣去欲合婚，對舊路行，到拍死獅的所在，參孫轉對路邊欲看獅的身屍怎樣；看見有蜜蜂佇獅的身軀作蜜。參孫提蜜食，閣予父母食，若是無共應講佗落得著。
到重納參孫照彼裡的風俗辦婚姻的筵席。有請三十個少年腓利士人陪伴伊。筵席連連七日的久。大家啉食歡喜的時，參孫共陪伴的人講，「我將一個猜予恁猜；恁若猜著，我就將三十領內面衫，三十套外面衫予恁；若猜無著，恁就按呢予我罰。」大家講，「好；做你講予阮聽，看會猜袂。」參孫就用伊對獅的身屍得著蜂蜜的代誌，來做猜，講，「對食的，出食；對強的，出甜。」
陪伴个人毋捌聽見獅的代誌，thái討會猜得出？想幾若日，攏袂曉得，就共參孫的某講，「著落你的丈夫講明猜的意思；若毋，阮會燒你佮你的老爸的厝；恁請阮；敢是愛得著阮的錢財媽？」婦人人逼伊的丈夫，丈夫擋袂牢，就講出，婦人人報腓利士人。陪伴的人來對參孫講，「甚麼較甜蜜？甚麼較強獅？」參孫講，「恁若無得著我的某講出，欲thái會曉得？」參孫受氣，就去亞實基倫刣死三十個腓利士人，剝𪜶的衫，提來予陪伴的人。
參孫亦受氣伊的某為著對敵，漏洩這个代誌就離開伊，倒去父母兜。
陪伴一人娶參孫的某，參孫毋知。

後來參孫的受氣消，愛佮伊的某相和，將一隻羊仔囝去欲送伊。到地欲入某的房內，丈人毋准，講，「我拍算你怨恨你的某毋挃，所以有改嫁你的陪伴的人。」參孫不止受氣，去掠三百隻狐狸，縛𪜶的尾，兩隻兩隻相連，中間點火，放狐狸去腓利士人的田園燒𪜶的五穀，以及葡萄園，橄欖宅。
腓利士人問講，「這个代誌甚麼人做？」有人講，「是參孫；因為伊的丈人將伊的某改嫁伊的陪伴。」大家聽見這个話，毋敢佮參孫計較，就去燒死伊的某佮丈人。參孫聽見這个代誌閣較受氣，去佮腓利士人相刣，刣死罪罪人；就走去石洞徛起。
腓利士人的兵丁去猶大的支派的地欲攻擊應講，「恁著掠參孫予阮。」猶大人攏毋敢佮腓利士人交戰，就差三千人去掠參孫。到伊的石洞就講，「阮來欲縛你予腓利士人。」參孫講，「恁著咒誓無刣我，我就予恁縛。」
猶大人就將兩條新索仔縛參孫，牽去交腓利士人。參孫予耶和華的神大感動，所縛的索一下掣斷，手攑驢的牙槽骨，來拍死腓利士人一千。彼時參孫嘴乾到極，就求耶和華講，「你既然救我到遮大的代誌，今減欲予我嘴乾死，猶原陷落腓利士人的手媽？」上帝准伊所求，彼所在就裂開一孔，水泉流出，參孫啉落精神照原。腓利士人擔不止驚參孫。

一日，參孫好膽去腓利士的地，入迦薩城。迦薩个人聽見參孫佇城內欲過暝，就埋伏佇城門的所在，相佮講，「聽候天光，伊出城的時，會掠著來刣伊。」參孫看破𪜶的計謀，就半暝起來，攀開城門，將門徛，門扇，門栱背肩頭頂，夯到希伯倫對面的山頂。
參孫猶未出世的時，定著做離世故的人。留全髮是做離世故的記號。所以參孫趁天使的命令，攏無剃頭剪頭毛，是將頭毛來編做七股。設使參孫將頭毛來剪，就是背約，耶和華的神會離開，參孫失落伊的大氣力，變親像平常的人。這个代誌參孫無對人講。
佇鎖熱的山谷有一個歹个查某人，名代離粒，迷惑參孫連累重的災厄。腓利士人有五個頭人親像王的款。隻的頭人聽見參孫疼代離粒，就去揣代離粒，共伊講，「你著引誘參孫，查出伊的氣力佗落得著，予阮知怎樣會較贏伊，縛伊，困苦伊；阮逐人欲予你千一個銀仔。」
大離粒憶著銀，就用計智落參孫，問伊講，「你到遮大氣力對佗落得著？設使愛縛你，困苦你，著用甚麼法度？」參孫毋予伊知，就騙伊講，「若將未乾的樹枝七條做索，來縛我的身軀，我就軟弱親像平常的人。」代離粒暗靜通知遐的頭人。𪜶就創所講彼號樹枝予伊，用人埋伏佇房裡。代離粒縛參孫，大聲喝講，「參孫啊，腓利士人欲攻擊你。」參孫掣斷七條樹枝的索快快。人iáu-kú毋知伊的氣力佗落得著。
大離粒共參孫講，「你啥事佮我滾笑，講無老實的話來騙我？擔著誠實共我講，怎樣才會縛你。」應伊講，「若將未捌用新新的索仔縛我，我就軟弱親像平常人。」代離粒提新索仔來縛伊，叫講，「參孫啊，腓利士人攻擊你。」彼時厝內亦有對敵埋伏。參孫掣斷手的索仔，親像掣斷一條線。
大離粒共參孫講，「你閣佮我滾笑講無老實的話，今應該用誠實來講怎樣會縛你。」伊應伊講，「若用我七股的頭毛摻紗來織，就會。」婦人人照彼个話來創；用釘來釘，叫講，「參孫啊，腓利士人攻擊你。」參孫就醒，連櫃續拖去。婦人人講，「你的心肝佮我的無相契合，怎樣講有疼我？」擔有騙我三擺，攏毋予我知你的大氣力對佗落得著。
婦人人逐日催逼伊到予參孫的心厭僐擋袂牢，所以一盡將心內所囥个共伊講明，講，「我對出世到今做離世故的人，屬佇上帝，毋捌剃頭；設使剃我的頭毛，我的氣力自然無去，軟弱親像平常人。」代離粒看見伊真心共伊講，就差人去見腓利士的頭人，講，「今伊將所囥佇心內的，攏總共我講明；請恁閣來。」腓利士的頭人到，提銀佇手裡。婦人人予參孫睏，請人剃伊七股的頭毛；伊的氣力果然無去。婦人人叫講，「參孫啊，腓利士人攻擊你。」伊就醒，拍算家己會脫離親像前擺；毋知耶和華已經有放捒伊，腓利士人隨時掠伊，抑伊的目睭，押送到迦薩，用銅的索縛予伊關佇監裡咧挨磨。
可惜參孫就近歹个查某人，得罪上帝，背約致到上帝受氣，放捒伊。今咱著用參孫的代誌做警戒，毋通惹上帝的受氣，亦毋通佮歹人交陪。

參孫佇迦薩的監內，不止艱苦，青盲，敢有深深反悔，家己的重罪；伊的頭毛亦勻勻仔長。腓利士个人所拜个上帝，名大綱。腓利士的頭人已經掠參孫，就講，「咱的上帝將咱的對敵參孫交佇咱的手；」就聚集眾人親像做醮的款式，大大祭獻大綱上帝。眾人聚集看見參孫，就歡喜呵咾大綱，講，「這个人做咱的對敵，捌拍歹咱的地方，刣死咱的百姓，今咱的上帝將伊交佇咱的手。」
迦薩城內有一個宮廟不止大，有兩支大柱相離無遠，厝頂倚靠只兩枝的氣力。照咱拍算，有一個戲棚，宮內个人佮厝頂的人會看見。大家歡喜的時，聚集佇這間，拖參孫來，愛戲弄伊，予伊做把戲的款式。
宮內有查埔人，婦人人滿滿，腓利士的頭人攏佇咧，厝頂有三千人咧看。參孫共牽伊的gín那講，「予我摸厝的柱，我愛身軀胎。」參孫就祈禱耶和華，講，「耶和華上帝啊，懇求你數念我；上帝啊，懇求你賞賜我的氣力這擺就好；因為腓利士人猶我的目睭，予我通報這个冤仇。」祈禱了，就攬只兩枝柱，一枝用左手，一枝用右手，講，「願佮腓利士人相佮死；就出伊的氣力，厝倒，宮內佮厝頂的人攏總硩死。參孫死的日所害死的人，比活的時所刣的，閣較濟。」伊的親人攏總來收拾伊的身屍，扛到鎖列佮伊食道个中間，葬佇伊的老爸馬羅亞的墓內。
參孫的代誌就予咱警醒。人已經得著聖神大大幫贊，後來無細膩守己，會大大受迷惑，惹上帝責備。
參孫做士師掌管以色列人共二十年。

佇伯利恆有一人名叫以利米勒，伊的某名叫若o米；有兩個囝，一個叫馬倫，一個基連。以利米勒佮一家徛佇伯利恆不止平安；後來上帝予國飢荒遐个人艱苦，所以伊一家搬去毛壓的地徛起。到摩壓，伊兩個囝娶毛壓个查某gín哪，一個名o pa，一個名路德。
以利米勒死，後來馬倫，基連亦死，留若o米無丈夫無囝。佇毛壓聽見耶和華眷顧伊的百姓，賞賜米糧；若o米就帶兩個新婦愛倒去以色列地，三個婦人人起身欲去猶大地，那o米就共伊的新婦講，「恁款待過往的人佮我不止好，願耶和華亦好款待恁；請恁倒去外家厝，閣過的是願耶和華賞賜恁平安个所在。」那o米共𪜶唚嘴欲相辭。兩個新婦大聲啼哭，講，「你倒去本國阮欲綴你。」那o米講，「請恁倒去；綴我有甚麼路用？」新婦大聲啼哭，o pa佮伊的大家唚嘴相辭，若是路德決意欲綴伊。若o米講，「你的冬似已經倒去本國服事伊的上帝；你啥事無佮伊相佮倒去？」路德講，「莫得予我離開你，無通塊你；你所去，我亦去；你所徛起，我亦徛起；你的百姓亦是我的百姓，你的上帝亦是我的上帝；你死的所在，我亦死佇遐，埋葬佇遐；獨獨到死，才會相離開；我若無照按呢，願耶和華降落刑罰。」那o米看見路德已經堅伊心志，愛佮伊去，就無勸伊。兩人就相佮行到伯利恆。
看路德的事，有通教示咱；伊不論是送鄉好額，興旺衰微，就是一心欲綴伊的大家，服事上帝，愛佮拜上帝个人交陪，來盡一世人。

那o米佮路德到伯利恆，就是若o米早前徛的所在，有濟濟朋友佇咧。遐的人聽見若o米轉來，大家出來見伊，逐人講，「這个敢是若o米媽？」應講，「莫得叫我哪o米，著叫我媽lat，因為全能的主苦楚我。」那o米的意思是快樂；媽lat的意思是艱苦。
那o米佮路德到到伯利恆拄猶是收冬的時。路德就共若o米講，「予我去田裡拾麥屑。」應講，「你通去。」佇遐路德佮人無相識，無朋友；毋知欲去佗落一坵拾。伊倚靠上帝，上帝引𤆬伊，路德去拾麥屑的田，是波士个；割麥个人出在伊拾，伊勤勤拾到濟濟。
波士去田裡，看人割麥，共遐个人講，「耶和華佮恁佇-咧。」因應講，「耶和華賞賜福氣予你。」波士是拜上帝的人，亦愛伊的人工親像伊。主人，奴僕相佮服事上帝是極好；這个通予咱看樣。

波士看人割麥的時，看見路德拾麥屑，就問督工的人，講，「這个查某gín若是巳tsuī？」督工應講，「這个是魔壓个查某gín哪，佮若o米對毛壓轉來。」波士行去共路德講，「你愛拾麥屑，莫得去別人的田；常常綴我才个查某gín哪，看割佇甚麼所在，就塊𪜶的後面，我命令少年的人，莫得犯著你；你嘴乾的時，著去到器具的所在，啉少年的人所像的。」路德仆佇地裡，講，「我就是異邦人，怎樣會得著你的恩典，得著你的照顧？」波士應講，「對你的丈夫過身了後，你的好款待你的大家，離開父母的所在，到佇未捌到个國，攏總隻的事，有人共我講明。你到遮，受以色列族的上帝庇佑，願耶和華施恩予你，大賞賜福氣予你。」路德講，「願受主人你的恩；我雖然毋值著你的眾女婢，你iáu-kú用好的話來安慰我。」波士講，「食的時，你就來這裡食餅，亦通搵醋。」路德去佮割麥个人相佮食，波士將烘个五穀予伊；食飽有chhunê，路德收欲予大家。
波士邊頭命令遐的少年人，講，「出在伊拾屑，莫得喝伊；恁的手所拈的麥，故意落幾枝仔佇塗跤，予伊拾。」
日暗倒去；伊的大家問講，「今仔日去佗落拾？」路德將波士的好款待講予伊聽。若o米聽不止歡喜；就將波士是伊的親戚共路德講。路德逐日去波士的田拾麥屑，暗轉來佮伊的大家相佮店。雖然極送鄉，iáu-kú信耶和華，得著庇佑。錢銀袂予人平安，獨獨上帝的賞賜福氣會予人平安。
收冬明白，路德就怎樣？彼時無麥通拾，上帝亦無放捒伊。伊將本身交佇上帝，上帝應允欲保護這號的人。若o米的親戚波士不止疼路德，因為伊看路德敬上帝，閣看見伊不止勤，好款待伊的大家。這是上帝開伊的心，予伊疼路德。
照猶太人在早个例：人死，伊的某猶未生囝，伊的至親的人著娶伊來做某；檢采有田園已經賣人，娶伊的人著替伊贖回。所以波阿斯共路德講，「有一人比我佮你較親，伊應該就娶你，來替贖你的業；伊若毋，我就娶你。波阿斯就請十個老大人來，佮路德至親的人議論娶路德的事。彼个至親的無欲，所以波阿斯娶伊。
兩人相佮服事上帝，上帝賞賜福氣予𪜶。後來伊生一個囝，表名o被得。若o米真歡喜，常常抱伊，呵咾上帝。
路德的歡喜是因為離開拜佛的人，愛耶和華做祂的上帝。上帝無一時袂記得敬拜祂的人。
o被的是耶西的老爸，是大衛的公。後來伊的囝孫出濟濟王。耶和華減無親疼敬畏祂的人？

上帝的布棚猶kútī示羅，以利做祭司頭的時，有一人名以利加拿，徛起佇以法蓮山的臘媽城；是拜上帝的人，逐年去示羅獻祭耶和華。
以利加拿有兩個某，一個名哈娜，一個名比尼娜；因為按呢，家內攪擾無和，哈娜不止好的款式，誠實敬畏上帝，得著丈夫深深疼惜，總是攏無生囝。比尼娜生幾若個囝兒，若是性地較歹，常常激哈娜受氣。以利加拿用相疼的話勸哈娜，安慰伊的心。
以利加拿一家去示羅欲獻祭，有一年獻祭明白，哈娜佇上帝的布棚，心內憂悶tshueh tshueh，啼哭祈禱耶和華，發願講，「萬有的主耶和華啊，你若向落看顧我的艱苦，數念我無放煞，賞賜我生一個查埔囝，我就予伊屬佇耶和華到一世人攏無共伊剃頭。」
哈娜祈禱耶和華，直直念，是心內求，嘴唇皮振動，攏無出聲，祭司頭以利看見，拍算是酒醉，就責備伊講，「你食酒醉，到甚麼時才會精神？的確著解酒。」哈娜應講，「毋是按呢；我是心內大憂悶的人，攏毋捌食酒，是拚出家己的心佇耶和華的面前。」以利聽見這个話，歡喜祝福伊，講，「你通平安倒去；願以色列的上帝允准你的所求。」哈娜就倒去；心平安。因為有將家己艱苦的代誌拜託上帝，歡喜上帝的旨意，所以心肝無閣憂悶。
咱人若有憂悶的事，著學哈娜，去排列佇上帝的面前；檢采是破病，檢采親人過往，檢采予人窘逐，猶是想家己的罪惡，攏總通託重上帝。祈禱上帝的時，應該著講出在天父的旨意，毋是出在家己的意思。

耶和華有聽哈娜的祈禱仔無？有；無偌久予伊生囝，表名撒母耳。撒母耳的意思是予上帝聽見。
哈娜記得伊下願的話，到撒母耳斷奶的時，就𤆬伊去示羅，欲獻予上帝；閣帶三隻牛佮禮物欲祭獻，意思敢是欲感謝上帝准伊祈禱的代誌，閣求上帝接納這个gín若。到上帝的布棚，就刣一隻牛獻祭，將gín若交以利，講，「我的主矣，在早有婦人人徛佇遮祈禱，就是我；是因為這个囝祈禱，耶和華有應允所求。，「我對耶和華乞，今還耶和華，予伊一世人屬佇耶和華。」哈娜做一首詩，來吟感謝呵咾上帝。
人親像哈娜疼伊的囝，毋是向望世間的利益，是愛囝做上帝的路用，真有福氣，上帝的確庇佑伊；gín若親像撒母耳有虔誠的老母，將伊的囝對出世的時，獻予上帝，這號的gín若真有福氣，上帝無毋照顧。
撒母耳留佇示羅，哈娜佮丈夫倒去拉馬，逐年閣去示羅獻祭耶和華，老母續帶一領衫予伊的囝穿。後來哈娜閣生三個囝，兩個查某囝。
撒母耳踮上帝的布棚，勻勻仔較大，上帝疼伊，人亦疼伊。

以利毋但做祭司頭料理服事上帝的代誌，亦是做士師掌管百姓。以利有兩個囝擔當祭司的責任，一個名何弗尼，一個名腓尼哈。祭司的職份是聖，清氣相，若是只兩人真歹，大犯著上帝个法度。
以利聽見伊的囝的歹，就共應講，「我對百姓聽見恁的所行無端正，恁啥事按呢做？我所聽見毋是好，就是恁予耶和華的百姓犯罪。」何弗尼，非年匼硬心無瞅睬老爸的話，猶原行歹。以利看見囝毋聽勸，毋改歹个品行，的確著嚴嚴料理予𪜶黜祭司的職；若是人不止老，心肝軟汫，就輕輕責備若-定；所以上帝差先知人，來責備以利，共伊講欲降重重的災厄佇伊的家，閣兩個囝同日著死。
上帝至聖，賣容允得歹，人千萬毋通激伊受氣。以利是好人，誠實敬畏上帝；總是料理家內，教示囝兒，有失本份，所以拄著重的責備。
父母應該照道理教示囝兒，毋通容允伊做歹，對細漢的時，著引𤆬伊拜上帝，趁道理，行天的路，做有路用的人；父母斟酌按呢行，就通向望上帝大恩典；父母失檢點，出在囝兒放蕩，敢毋著驚上帝的大責備？

撒母耳做gín若佇以利的面前服事耶和華。彼時耶和華罕得用話來指示人，無常常顯出祂的異相。
有一暝，上帝的燈猶未花。撒母耳已經去睏，耶和華叫講，「撒母耳啊。」撒母耳應講，「我佇遮，「就走去以利遐，講，「你有叫我，我佇遮。」以利講，「我無叫你，通去睏。」就倒倒去睏。
耶和華閣再叫，講，「撒母耳啊。」撒母耳閣去揣以利，講，「你咧叫我，我佇遮。」以利就講，「我的囝啊，我無叫你；你閣去睏。」代先耶和華未捌用話指示撒母耳，所以撒母耳毋知彼个聲是對耶和華出。耶和華第三擺叫撒母耳，撒母耳猶原去就近以利，講，「你既然叫我，我佇遮。」以利才知是耶和華咧叫伊，所以共伊講，「你閣去睏；若閣再叫你，你就講，「請耶和華講你的奴僕謹慎聽。」撒母耳就閣去睏，耶和華臨到猶原叫，「撒母耳啊，撒母耳啊。」撒母耳應講，「請你講，奴僕咧聽啦。」
撒母耳真正有福氣，得著上帝佮伊講話。咱這揲的時，耶和華有叫gín哪，猶無？有；總是毋是親親出聲來叫，是用聖冊。箴言講，「我的囝啊，你著專心歸佇我。」馬太，馬可，路加攏有記載耶穌的話，講，「著容允細漢的gín若就近我，毋通禁止伊；因為屬佇上帝的國是這號的人。」
彼暝上帝叫撒母耳，有共伊講甚麼？是講欲佇以色列中行一項重的代誌，就是欲責罰以利一家的人，因為以利兩個囝行歹，𪜶老爸攏無約束。
撒母耳天光起來開耶和華的殿門，毋敢用這个代誌共以利講，以利叫撒母耳講，「我的囝啊。」應講，「我佇遮。」以利講，「耶和華共你講甚麼，毋通隱密佇我；你若囥密，願上帝責罰你。」撒母耳就攏總共伊講明，攏無囥密。
以利聽見撒母耳所講，心肝無毋大憂悶，iáu-kú毋敢嫌上帝。伊知家己有大毋著，若是上帝所做逐項著，心肝就降服，講，「這个代誌是耶和華做，願出在伊的意思行。」以利這號的款式不止好，通做咱的模樣。咱若誠實做上帝的百姓，有時就予伊責備，心肝毋通勸怨恨；著反悔罪，用謙遜的心降服上帝，記得聖冊所勸咱的話，講，「我的囝啊，主責備你，莫得失膽；因為主責備伊所疼的，拍伊所接納的囝類。」
彼時了後，撒母耳勻勻仔大，上帝庇佑伊，予伊的話攏有應驗，到眾百姓知上帝有設立撒母耳做先知人。

以色列的人毋愛降服腓利士人的管轄，就將軍兵去佮𪜶交戰。百姓猶未反悔罪得著赦免，所以上帝無幫贊。腓利士人較贏𪜶，以色列軍兵死約略四千人。兵丁倒來營盤，老大人相佮議論講，「耶和華今仔日予咱敗陣佇腓利士人的面前，是甚麼緣故？擔著去扛耶和華的約櫃對示羅來這ni̍h，通救咱脫離對敵的手。」
𪜶毋是反悔罪求上帝赦免來幫贊，不過用譴損的心，倚靠耶和華的約櫃，來營盤裡。
約櫃到營盤，大家大歡喜，拍算約櫃佇咧，的確會較贏對敵，就出大聲喉叫到地振動。腓利士人聽見喉叫的聲；就相問講，「希伯來的營盤有喉叫到遮大聲，甚麼意思？」有人講，「耶和華的約櫃到𪜶的營盤。」大家大驚，講，「上帝到𪜶的營盤，今咱欲怎樣？」就相勉勵著閣較好膽，閣較出力佮𪜶交戰。腓利士人才拚陣，以色列个人猶原輸，比代先閣較傷重，死三萬人，其餘的四散倒去𪜶厝。約櫃予腓利士人搶去，以利兩個囝亦予𪜶刣死。
以利彼年九十八歲，目睭花，袂看見，佇示羅咧坐聽候聽見相刣的消息，心肝掛慮上帝的約櫃，驚了會予對敵搶。
相刣煞，有一個𠢕走的人，拆裂家己的衫，用塵埃糝頭殼，走去示羅入城來報。城裡个眾人哀叫。以利聽見彼个聲，心內噗噗惝，問講，「哀叫的聲，甚麼代誌？」彼人走到以利的所在，講，「我今仔日對戰陣个中間逃走來。」以利講，「代誌怎樣？」彼人講，「以色列个人逃走佇腓利士人的面前，濟濟刣死，你兩個囝何弗尼，非年匼亦死，上帝的約櫃乞伊搶去。」以利年老，身體好漢，聽到上帝的約櫃予對敵搶去，就跋倒，頷頸折，人死。以利捌做以色列人的士師四十年。
以利的新婦，就是腓尼哈的某，有娠順月，一下聽見上帝的約櫃予人搶去，閣大官佮丈夫攏死，就黏-邊疼曲腰生出。邊頭徛个婦人人共伊講，「心就平安；是生查埔囝。」伊攏無應，攏無掛意；就表這个囝的名叫做以加薄，講，「以色列族的榮光已經離開了，「就死。以加薄的意思是榮光無去。
以利的囝做上帝的祭司，來行歹，毋但惹上帝受氣責罰老爸一家，閣連累眾百姓陷落重重的災厄。教會的牧師佮當職的人，是上帝的奴僕，專專著用道理料理教會，引𤆬人行好。設使這號人變歹，教會真危險，災厄無遠。

腓利士人扛耶和華的約櫃到𪜶一個城，名亞實突。𪜶所拜个鬼神，第一大的，名叫大綱上帝。這个大綱的像不止通笑；身軀下部親像魚，頂面有手，有頭殼親像人。
腓利士人敢有拍算約櫃是偶像的款式，就是以色列的上帝耶和華的像，照顧以色列的地方，親像大綱照顧腓利士的地。今腓利士人較贏以色列人，減毋是大綱較贏耶和華？腓利士人按呢誇口，扛約櫃入大綱的廟，下佇大綱的身邊，表明耶和華降服大綱。
以色列人相刣的時，用譴損的心，倚靠約櫃，若親像上帝的像；上帝就顯明大受氣，以色列的軍兵敗走，約櫃亦予人搶去；今thái討會容允得腓利士人這號大藐視的代誌？上帝至聖，託重以賽亞講，「我是耶和華，這是我的名，我的確毋容允別个上帝得著我的榮光，毋容允偶像得著我的稱呼。」
約櫃已經橐佇大綱的廟內，明仔早起亞實突个人入宮廟，看見大綱的像有跋倒佇約櫃的面前。人奇怪袂曉得，iáu-kú拍算檢采是偶遇然的代誌，就請起來，閣再tshāi咧。過早起入廟看見大綱的像有閣跋倒靠折，頭殼佮手交落佇戶碇，賰魚的身軀若定。
耶和華用這號各樣的代誌，予腓利士人知，獨獨伊家己是真个上帝，有萬項權能；大綱是假个，賣照顧家己。上帝閣降災厄，城內城外的人生疼，濟罪人死。
大家大驚相佮講，「以色列上帝的約櫃毋通踮遮；因為降災厄責罰咱佮咱的上帝大綱；」就請腓利士眾頭人聚集，問伊講，「這个以色列上帝的約櫃，咱著怎樣？」頭人講，「著扛去迦澤。」
約櫃到迦澤城，上帝就降災厄佇迦澤个人益發重。彼-揲閣扛約櫃去以革倫的城。上帝就閣較大降災厄佇以革倫的人。以革倫个人大哀叫，稟請眾頭人著扛以色列上帝的約櫃倒去本所在。
約櫃佇腓利士的地七月日久。腓利士人聚集和尚佮卜卦的人，問𪜶著用甚麼法度來還耶和華的約櫃。應講，「毋通空空扛伊倒去，著送禮物通做補罪的祭獻，予災厄會煞。」閣講，「著創一張新的車下約櫃佇頂面；將兩隻未捌掛牛擔的牛母來拖車，兩隻牛仔囝著關咧；出在牛母行甚麼路，若直直行伯示默的路到𪜶的交界，就通知咱拄著个災厄是耶和華降落个；若行別條路；就知所拄著个災厄，是偶遇然的。」腓利士人照按呢行，牛母拖車，心想囝，那行那哮，直直去伯示默的路，無偏左，無偏右；頭人綴伊去。
上帝有權能，在早予巴蘭的驢會講話，今予牛拖約櫃，家己知路，毋駛人牽。

兩隻牛拖車到伯示默，拄拄收冬的時。人佇田園咧割麥，攑起頭看見約櫃佇車裡，就真歡喜。近車停的所在有大塊石磐。利未人就扛約櫃出來下石磐頂，將喜兩隻牛母來刣，剖車的柴來燒，獻祭耶和華。腓利士的頭人看了才倒去。
伯示默个人濫糝看約櫃，予上帝攻擊𪜶，濟罪人死。人著記得上帝是聖；屬上帝的物亦是聖，所以人入禮拜堂，著記得是服事上帝的所在；讀聖冊，著記得是上帝的冊；聚集祈禱，著記得是踮佇上帝的面前；的確著敬虔，毋通放肆，驚了會惹上帝的受氣親像伯示默的人。傳道講，「你若去上帝的殿，的確著謹慎，毋通親像戇个人濫糝獻祭；應講無想家己所行是歹。」伯示默个人予上帝責備，眾人不止驚，講，「耶和華上帝是至聖，巳tsuī會堪得徛佇伊的面前？」隨時差人共基列耶霖的人講，「腓利士人有將耶和華的約櫃送還，恁著落來扛上去恁彼ni̍h。」基列耶霖个人歡喜，就扛去一人的厝，名叫亞比拿達，設立伊的囝以利亞撒做執事守耶和華的約櫃。約櫃佇基列耶霖二十年久。
以色列人閣再欣慕耶和華；撒母耳就勸眾百姓，講，「恁若盡心歸耶和華，就別號的上帝佮亞大碌的偶像的確著攏總拒絕佇恁的中間；應該備辦恁的心，獨獨服事耶和華若定，伊就救恁出腓利士人的手。」
以色列个人趁撒母耳的話，攏總除去偶像佮假的上帝。撒母耳閣替𪜶祈禱，𪜶就反悔改變，求耶和華赦免𪜶的罪。咱人常常得罪上帝親像以色列人，要緊著學以色列人反悔罪求上帝赦免咱。祈禱的時著認家己的罪，求聖神幫贊。聖冊講，「求就得著。」

腓利士人聽見以色列人聚集佇米斯巴，就備辦軍兵，去欲攻擊𪜶。以色列人聽見這个代誌就驚，請撒母耳講，「替阮求耶和華無煞，予伊救阮佇腓利士的手。」撒母耳就刣一隻羊仔囝，攏總燒來獻祭上帝，求耶和華允准伊的祈禱。耶和華准伊。
撒母耳獻燒祭的時，腓利士人到，攻擊以色列族。耶和華起脆雷，腓利士人敗走佇以色列族的面前。以色列族對後面追入𪜶，攻擊𪜶到伯佮。
撒母耳創石碑徛佇米斯巴佮善的中間，號彼个名叫以便以謝，講，「到這時耶和華有幫贊咱。」以便以謝的意思是紀念幫贊的石碑。
上帝實在好款待咱。咱親像以色列人，有時有憂悶艱苦對敵死失的事，上帝亦常常保護咱。咱著數念上帝的恩，記佇心裡，親像以色列人刻佇石碑，來做紀念。
彼揲了後久久腓利士人毋敢閣再佔以色列的地。幾若個城腓利士人在早來侵佔，今予以色列人伏倒轉。
撒母耳做士師到一世人；逐年出巡去伯特利，結佮，米斯巴，逐所在判斷百姓的代誌，才倒轉來伊的厝佇拉馬。佇遐有起壇服事耶和華。

撒母耳做以色列人的士師，百姓聽伊的教示濟濟年，不止平安。
後來撒母耳年老，設立伊兩個囝幫贊伊做士師料理以色列人的代誌。
只兩個囝愛錢財，受布賂，無公道判斷，冤枉百姓。
以色列眾老大聚集稟請撒母耳，講，「你已經年老，你的囝不肖，請你揀一人；設立伊做王，料理阮，親像別國。」
撒母耳聽見這个話，知百姓無歡喜上帝料理𪜶的法度，愛學四面無拜上帝隻的族類的款式；撒母耳的心無歡喜，就將這个代誌祈禱上帝。上帝吩咐伊，講，「著趁百姓的話，𪜶毋是拒絕你，是拒絕我，毋愛我治理。在早我𤆬百姓出埃及，對彼揲到今，𪜶常常拒絕我，服事別个上帝；𪜶的款待你亦是按呢。擔著趁𪜶的話，若是著嚴嚴教示，亦著將彼个王的慣習指示𪜶。」撒母耳將上帝的話來指示百姓，明明共應講設立王會加添𪜶的艱苦，因為王會將百姓的囝，查某囝做家己的差用，會揀百姓第一好的田園賞賜伊的人臣，會用百姓的奴僕女婢，精牲做家己的工，會款待眾百姓若親像做伊的奴僕；到彼揲恁來求叫上帝，伊毋聽恁。百姓毋聽撒母耳所勸的話，閣講，「阮愛得著王治理阮，𤆬阮交戰，親像別國。」
撒母耳閣用百姓的話共耶和華講。耶和華吩咐伊，講，「通趁百姓的話，共𪜶設立王。」以色列人硬心毋趁上帝的旨意，愛照家己的私慾，所以上帝出在𪜶。無偌久就知趁家己的私慾是毋好，上帝的旨意是著，所以咱著歡喜順趁上帝的旨意。

便雅憫的支派有一人名叫基士，是大好額的人。伊有一個囝名叫掃羅，面貌不止媠，身體較贏眾人，通百姓凜凜到伊的肩頭。基士失落幾隻驢，毋知走去佗落，就教伊的囝掃羅著帶一個奴僕去揣驢。掃羅去濟濟所在揣，攏袂著，就共奴僕講，「較好著轉來去，驚了阮父毋是掛慮驢，是掛慮咱。」奴僕講，「佇這个城有一人，是上帝的奴僕，不止有名聲，所講的話有應驗；今咱毋值著去就近伊，檢采伊會指示咱著去佗落揣。」掃羅講，「好；今來去。」兩人就去，擘上山欲入城就拄著幾若個查某gín哪，出來欲上水，就問應講，「先知人佇遮無？」應講，「有；今仔日有來，城裡的百姓今仔日有獻祭的代誌，伊猶未上獻祭的所在，恁緊緊入城會連鞭拄著，百姓著聽候伊來祝福祭物，才敢食；恁這揲去會拄著。」兩人上去入城門，拄著撒母耳出來欲上去獻祭的所在。
撒母耳佮掃羅代先攏無相識，若是上帝昨暮日默示撒母耳講，「明仔載我欲差一人拄著你，你通用油抹，來設立伊做王，救我的百姓脫離腓利士人的手。」撒母耳這揲拄著掃羅，上帝閣默示伊講，「我所講的人質tia̍ptī你的面前，伊通治理我的百姓。」
掃羅毋捌撒母耳，看是老大人，就問伊講，「請共我講先知人的厝佇佗落。」撒母耳應講，「我是先知人，你佮我上去獻祭的所在，今仔日你就予我請，明仔載我欲送你去。論到三日前你所失著的驢，你的心肝毋駛掛慮，已經有揣著。今以色列族所有通欣慕的，攏總屬佇巳tsuī？」減毋是你佮你老爸个家媽？掃羅聽見這號的話，就不止奇怪講，「我是便雅憫的人，佇以色列支派的中間，便雅憫減毋是第一細？佇便雅憫支派的內面，阮个家不止細；你怎樣共我講這號的話？」
撒母耳𤆬掃羅佮奴僕入廳堂，予𪜶坐大位；已經有辦大筵席，三十個人客佇咧。撒母耳共廚房講，「我所吩咐你就留的好物，擔著捧來。」廚房就捧前腿的頂胛來橐佇掃羅的面前。撒母耳講，「這个是我刁故意欲予你。」
彼日掃羅佮撒母耳相佮食。食了對山頂落來入城，上厝頂，撒母耳佮掃羅相佮講話。過日早早起來撒母耳叫掃羅，共伊講，「通起身，我欲送你去。」掃羅就起身，兩人出去。去到城邊，撒母耳佮掃羅著吩咐奴僕代先行去。
奴僕去，撒母耳就請掃羅暫時聽候，因為伊欲用上帝所吩咐个共伊講明。

撒母耳提一矸仔鞋油斟佇掃羅的頭殼頂，行敬王的禮數，來唚嘴講，「耶和華共你抹油，通做伊的百姓的頭。」
撒母耳欲予掃羅憑據通信攏無疑，就共伊講幾若項的兆頭彼日會拄著。掃羅離開了後攏總拄著，拄拄親像撒母耳所講的話。中間一項不止奇怪，就是講掃羅行到某所在，會拄著一陣的先知人對山頂落來，攑樂器感神行路唱念。掃羅本身亦會予耶和華的神感動，人換新的款式，來伴先知人唱念。代先捌掃羅的人，看見伊換這號的款式，就奇怪講，「基士的囝有拄著甚麼代誌？掃羅敢是先知人媽？」
後來掃羅拄著𪜶叔，𪜶叔問伊講，「恁有去佗落？」應講，「去揣驢；揣袂著，就去見撒母耳。」叔閣問，「撒母耳共恁講甚麼代誌？」應講，「伊共阮講，驢已經揣著。」掃羅攏無講出撒母耳所講國的代誌。這个代誌iáu-kú囥密。
撒母耳叫眾百姓聚集佇米斯巴責備應講，「恁愛得著王，耶和華毋歡喜，因為祂是恁的王；恁辜負伊的恩典，才欲設立王。擔著照恁的支派宗族，徛佇耶和華的面前，予祂替恁揀王。」大家趁撒母耳的話來拈鬮，就得著便雅憫的支派，基士的囝掃羅。連鞭揣掃羅，揣無，毋知有來猶無，就求耶和華指示。耶和華講，「伊篾佇器具个中間。」就去牽伊來眾人的所在，伊的身體真好看，較躼眾人；撒母耳指伊，共眾人講，「恁看耶和華所揀的人；萬百姓个中間，無一人會比得伊。」眾百姓看伊，真歡喜講，「願王萬歲。」
撒母耳將國的法度詳細教示百姓，閣創冊來記載，才予百姓四散倒去𪜶厝。掃羅亦倒去伊的厝，濟罪人跟隨伊去；若是有幾若個歹人毋降服講，「這-个人thái討會救咱？」掃羅瞪無聽見。
照聖冊的教示國王佮官府的權柄是對上帝出，人人著順服；人來違逆，就是違逆上帝个法度。無降服世間的國王官府，尚且是重罪；何況無降服救主，彼个罪重到怎樣？祂是上帝的囝，萬王的王，掌管天，掌管地，天使世間人攏總著降服。
上帝准以色列人毋著的所求，共𪜶設立王，毋但欲責備𪜶，亦有大恩典的意思。上帝設立王治理以色列國，是欲關照後來救主的代誌。祂其實做王，毋是欲料理世間的代誌，是欲料理心神，救伊的百姓脫離魔鬼的手頭佮逐項的歹，來得著永遠活。

掃羅雖然予撒母耳照上帝的默示共伊抹柚，閣百姓揀伊做王，iáu-kú無出頭料理國的代誌；猶原徛本城崎秘啊，辦家己的代誌。無偌久，亞文的王名若八，娶軍兵來佔以色列的地，紮營佇基列欲攻擊雅匹城。雅匹的序大人差人去期秘啊報這个代誌。期秘啊的百姓聽見，出大聲啼哭。
掃羅拄拄彼揲對田園趕牛倒來，就問講，「百姓啼哭啥事？」人就將雅匹差使的話共伊講。掃羅一個聽見，予上帝的神感動，真大受氣，差人遍遍去以色列的地，召眾人趕緊來；人若毋來欲重重責罰伊。三十三萬人連鞭聚集，掃羅𤆬𪜶去佮若捌交戰，刣死亞文軍兵真濟，猶--的攏四散。
以色列的人就不止敬重掃羅，稟請撒母耳，講，「前日有人講毋愛掃羅做王，今彼號人著刣。」掃羅講，「毋通；耶和華今仔日大大救咱，咱今仔日毋通刣人。」撒母耳就趁這个機會叫眾百姓聚集佇結佮，欲建立國的代誌較堅固。百姓就聚集用大禮數設立掃羅做王，將濟濟精牲佮禮物獻祭耶和華。掃羅佮眾人歡喜到袂顧得。
撒母耳對眾百姓講，「恁對我求个，我攏總有行，共恁設立王。今這个王著治理恁；我已經年老，頭毛白，我的囝兒亦佮恁佇咧。我對細漢的時到今仔日有治理恁，設使有濫糝提恁的物，有剋虧恁，有冤枉恁，有受布賂，恁這揲佇耶和華佮伊所設立的王的面前，著做干證，我就攏總賠恁。」
大家應講，「無；恁攏未捌剋虧阮，未捌冤枉阮，未捌受布賂。」撒母耳講，「耶和華佮伊所立的王通做干證，我攏毋捌提恁一項的物。」大家講，「著；𪜶做干證。」
撒母耳閣講，「在早設立摩西，亞倫，娶恁的祖出埃及，是耶和華，伊今仔日做見證。今恁請定定徛，我就將耶和華所行的恩典款待恁佮恁的祖，來佮恁辯論。在早恁的祖求叫耶和華，耶和華就差摩西，亞倫𤆬𪜶出埃及，賞賜𪜶徛起這个土地。然後百姓沓沓袂記得𪜶的上帝耶和華，去拜外國假的鬼神，耶和華就將伊的百姓交付佇幾若號對敵的手；亦逐擺百姓若認罪，求叫耶和華，耶和華就予人出頭來救恁，予恁平安徛起。」
撒母耳講起這號代誌不止詳細，予百姓數念在早上帝做𪜶的王救𪜶。毋但在早按呢，到路尾亦是按呢，設立撒母耳做士師，救𪜶脫離腓利士人的手，做憑據；若是百姓得著這號的恩典，iáu-kú心不知足，愛另外設立王，實在是大背叛𪜶的王耶和華。
撒母耳閣講，「今恁所欣慕的王已經得著，耶和華有設立伊，予伊會治理恁。恁若敬畏耶和華，聽伊的嘴，無違逆伊的命令，恁佮恁的王攏總趁恁的上帝耶和華，就不止好；獨獨若毋聽耶和華的嘴，來違逆伊的命令，就耶和華的確降災厄，責罰恁，親像責罰恁的祖一般樣。今請徛咧，看耶和華得欲行各樣的大tsì-tī恁的面前。這揲是割小麥的時我欲求叫耶和華，伊就會起雷落雨，予恁知恁愛設立王，實在有重罪佇耶和華的面前。」
佇迦南的地，割小麥的時，罕得脆雷落雨。彼揲撒母耳求叫耶和華雨就落雷霆，百姓看見，真驚惶，共撒母耳講，「阮早前的罪過重，擔有加添一項的罪，就是愛設立王；請你替阮祈禱你的上帝耶和華，予阮毋駛死。」

對眾百姓个中間掃羅揀三千人做軍兵，兩千人跟綴伊本身，一千跟綴伊的囝約拿丹。其餘的百姓掃羅佮𪜶倒去。
腓利士个人彼時有把守个兵踮佇支pa，約拿丹去攻擊𪜶。腓利士个眾人聽見這个代誌，就大受氣，聚集三台的車馬兵，步兵真濟，欲佮以色列人交戰。掃羅召以色列的百姓聚集佇結佮，欲備辦佮腓利士人相刣。
撒母耳照上帝的命令，已經吩咐掃羅著蹛佇結佮七日久，聽候伊來獻祭耶和華，亦會共伊講怎樣著行。掃羅聽候到第七日，看撒母耳猶未來，就教人著創燒祭佮謝恩的祭的精牲來，掃羅自專來獻。
獻燒祭明白，撒母耳就到。掃羅出去迎接伊，問安。撒母耳問伊，「你所行怎樣？」撒母耳講，「我看見百姓得欲四散，你無照日期來，腓利士人已經聚集佇密抹，就心內想，驚了我猶未祈禱耶和華，腓利士人就來攻擊我；因為按呢我勉強家己來獻燒祭。」
撒母耳講，「你所做無智慧，違逆你的上帝耶和華的命令。耶和華本欲予你管以色列人，國位代代無煞；今你的國袂久長，耶和華有揀一人，合伊的意思，通做伊的百姓的王；因為你無趁耶和華的命令。」撒母耳就做伊去；軍兵濟濟亦已經四散。掃羅點兵看有賰六百人若定，thái討會出陣去攻擊腓利士幾若十萬的人？
掃羅本个款式不止好，是謙遜的人；今設立做王，可惜變驕傲，趁家己的意思背叛上帝的命令，予上帝責備。
腓利士人大的營盤佇密末。搶劫个兵對營盤出來，分做三隊四界去搶劫人；閣有一隊出來把守佇蜜bua̍t的關隘。
掃羅的囝約拿丹毋是親像老爸的驕傲；是真實的心服事上帝，亦是好膽頭的人。跟隨約拿丹，有一個兵仔攑伊的家私，有一日，約拿丹共這个兵仔講，「咱兩人去對面，腓利士人把守的所在，好嘛？檢采耶和華會幫贊咱，雖然對敵罪，咱少，耶和華有權會予咱較贏。」兵仔應，「好；我佮你去。」
兩人就去，腓利士把守个兵看見，冷笑相佮講，「希伯來个人對𪜶所篾个石洞出來。」把守个兵看見有兩人若定，就譏刺出大聲叫應講，「恁上來這ni̍h，阮有一項的代誌欲佮恁講，「約拿丹共伊的兵仔講，「你綴我上去，耶和華的確交𪜶佇以色列人的手。」
山不止崎，兩人爬上去。到地，上帝庇佑𪜶，就較贏把守个兵，刣死二十人。上帝予腓利士營內營外的軍兵攏總驚惶蟯蟯掣，亂亂逃走，到地振動。
掃羅看頭个兵看見腓利士人四界走，來報掃羅。掃羅毋知甚麼人有去攻擊𪜶，就吩咐著點兵看甚麼人無佇咧。點了才知約拿丹佮跟隨伊的兵仔無佇咧。腓利士營盤iáu-kú譁譁滾，那久若傷重。掃羅就趁這个機會𤆬兵去欲攻擊𪜶，到就看見𪜶家己相攻擊，真亂；以色列人就大較贏，腓利士人攏總逃走。耶和華親像按呢救伊的百姓。
彼日掃羅佮眾人著咒誓，直直著拍對敵，攏毋通食甚麼物，聽候的荒才通食，若代先食著受咒詛。眾人彼日無食，不止厭。掃羅咒誓的時約拿丹無佇咧，攏毋捌聽見。到樹林的所在有野蜜濟濟，約拿丹就食蜜，連鞭較精神。一人看見，就將掃羅咒誓的話共伊講。
到的荒通食的時，眾人不止枵，刣牛，羊，無照法度聽候到血攏總流出，就連鞭食。有人將這个代誌共掃羅講，掃羅責備眾人，吩咐逐人著牽伊的牛，羊來這ni̍h，照法度刣來食；有血的肉毋通食來得罪耶和華。按呢掃羅嚴嚴禁止眾人毋通違逆外皮鞋禮數，若是上帝前日吩咐伊本身的話，家己敢背叛。
眾人食了，掃羅講，「毋值著今暝追趕腓利士人，搶劫𪜶到天光，毋通予一人走離。」眾人講，「好。」祭司講，「較好著問上帝。」掃羅就託祭司著問，「今仔日通追趕腓利士人仔無？」彼日上帝攏無應。掃羅就吩咐序大人攏總來，通查考有甚麼罪過；咒誓講，「設使是我的囝約拿旦，的確著死。」大家拈鬮得著約拿丹。
掃羅毋知約拿丹食蜜的代誌，就問伊講，「你做甚麼代誌，著明明共我講。」約拿丹講，「我不過食淡薄蜜，就著死。」掃羅閣咒誓共約拿丹講，「你的確著死。」眾人聽見毋甘願，共掃羅講，「約拿丹予咱大較贏對敵，伊減著死？的確毋通。」閣咒誓講，「連伊一支頭毛亦毋通傷害。」親像按呢眾人救約拿丹毋駛死。彼-揲掃羅倒來，無追趕腓利士的軍兵，若是腓利士人倒去𪜶的地。
彼-揲了後掃羅招軍兵濟濟操練，予伊的國堅固；去佮以色列四面个對敵相刣，上帝疼伊的百姓，所以予掃羅較贏。

在早以色列人出埃及，猶未到西奈山，亞馬勒的人來佮𪜶相刣，以色列人刣贏。人對敵上帝的百姓，實在是惹上帝的受氣。彼-揲上帝講出定著个意思欲攏總剿滅亞馬勒的族。若是上帝大慈心，無連鞭剿滅，iáu-kú聽候幾若代，予𪜶有機會通反悔罪。可惜亞馬勒人攏無反悔，猶原做上帝的百姓个對敵，幾若擺來攻擊𪜶，搶劫𪜶的物。掃羅做王的時陣，敢有按呢行。撒母耳去見掃羅共伊講，「早前耶和華差我共你抹油，予你做伊的百姓的王，今你著趁耶和華的話。萬物的主耶和華講，「在早以色列族對埃及出，彼時亞馬勒人埋伏佇路ni̍h，我無袂記得；擔著去攻擊亞馬勒族，攏總剿滅，將男婦老幼精牲攏總刣。」
掃羅就召伊的軍兵二十一萬人聚集，𤆬𪜶去亞馬勒的地，攻擊𪜶幾若個城，上帝幫贊伊逐所在較贏，掠亞馬勒的王，名亞甲無刣伊，另外个人攏總剿滅；閣揀好的牛，好的羊牽倒來；若是無路用的攏刣死。按呢掃羅閣再背叛上帝。
上帝就吩咐撒母耳，講，「掃羅違逆我；無趁我的命令；在早設立伊做王，今我反悔。」雖然撒母耳已經一擺照上帝的命令，大責備掃羅，共伊講伊的國運袂久長，若是心內敢iáu-kú敬掃羅；所以聽見上帝這號的話，撒母耳真憂悶，通暝袂睏得，是直直求叫耶和華。若是上帝的意思已經定著，撒母耳無法祂。
撒母耳去見掃羅，掃羅用歡喜的款式接納伊，講，「願耶和華賞賜你福氣；我已經遵趁耶和華的命令來行。」撒母耳講，「我聽見牛羊咧哮的聲，這是怎樣？」掃羅講，「這是對亞馬勒的地牽來；百姓寶惜好的羊，好的牛，牽來欲獻祭你的上帝耶和華；其餘的一盡剿滅。」
撒母耳就將上帝所吩咐的話，共掃羅講，「早前你卑微的時，耶和華設立你做以色列的王，然後吩咐你，講，「亞馬勒族極歹，著去攏總剿滅，你啥事毋趁耶和華的命令，是去搶劫對敵的物？掃羅講，「我有趁耶和華的話；亞馬勒的王亞甲，有掠來，其餘个人一盡剿滅；論所著剿滅的精牲，百姓有揀第一好的，欲獻祭你的上帝耶和華；其餘的一盡剿滅。」
撒母耳講，「耶和華減無歡喜人聽趁伊的命令，較歡喜佇燒祭，謝恩的祭？聽是較贏獻祭，趁是較好精牲鞋油膋；因為背叛是親像邪術的歹，違逆無各樣拜偶像的罪。你毋聽耶和華的命令，耶和華毋挃你做王。」
掃羅聽見這个話，不止驚，講，「我實在有罪；有驚百姓，才有違逆耶和華的命令佮你的話；擔著赦免我。」撒母耳知毋是誠實反悔罪，就越頭欲離開去，掃羅擒伊的衫欲留伊，衫拆裂，撒母耳講，「耶和華今仔日拆開你做王的位，賞賜你的同伴，就是比你較好的人；閣以色列的上帝所講的話的確行，毋是親像人後來會反悔。」
掃羅講，「我實在有罪，今求你佇眾人的面前尊敬我，佮我倒轉來，予我通服事敬拜你的上帝耶和華。」撒母耳就倒轉來，掃羅敬拜耶和華。
撒母耳吩咐著牽亞馬勒的王亞甲來。亞甲拍算今毋駛死，就歡喜來；若是亞甲做王的時，不止殘忍，有刣死罪罪人，所以這揲著受刑罰。撒母耳趁上帝的命令來刣伊。撒母耳就倒去粒媽，掃羅倒去期秘啊，撒母耳無閣去見伊。
撒母耳記得起頭拄著掃羅，照上帝的教示，用設立敬畏王的禮數，共伊抹油唚嘴。彼時掃羅不止好的款式，謙遜肯聽上帝的話，予撒母耳不止疼伊。今掃羅變驕傲，毋愛降服上帝，是悖逆伊的命令，致到予上帝拒絕。雖然撒母耳無閣再去見掃羅，iáu-kú常常替伊憂悶煩惱。

彼時踮佇伯利恆有一個老大人，名耶西，有八個後生。有一日上帝吩咐撒母耳，講，「我定著拒絕掃羅，毋挃伊做以色列的王，你毋駛常常替伊憂悶，著去伯利恆，到耶西的厝，我有揀伊的囝一人做王，你通共伊抹油。」
撒母耳去伯利恆，城裡的長老不止驚，出來迎接伊，問講，「你來是平安的代誌，仔毋是？」應講，「是平安的代誌，欲獻祭耶和華；請恁長老家己備辦，來食獻祭的筵席。」撒母耳亦請耶西佮伊的後生去食筵席。撒母耳無共眾人講起伊欲揀人做王；檢采有通知耶西。
獻祭明白大家猶未坐桌，耶西的大囝名以離壓入來，身體，面貌真好看，撒母耳看見，心內拍算上帝所揀通做王，的確是這个人，上帝共撒母耳講，「莫得看伊的面貌媠，伊的身體kôsiⁿ，我所揀毋是這个人；因為耶和華毋是親像人看外貌，是看心內。」耶西七個囝，一個一個經過攏總予撒母耳看，撒母耳講，「耶和華所揀毋是隻的。」
撒母耳就問耶西，講，「你的囝攏總佇遮媽？應講，「iáu-kú有煞尾的，伊這揲咧顧羊。」撒母耳講，「就差人去叫伊來；伊猶未到，咱毋通坐桌。」耶西差人去叫伊煞尾囝來，名是大衛，面貌亦是媠。大衛到，上帝共撒母耳講，「這个就是；通共伊抹油」撒母耳就共伊抹油，然後倒倒去去拉馬。對彼日了後，耶和華的神大感動大衛。
抹油的禮數是表明聖神幫贊的代誌。大衛个兄看見伊受抹油毋知是上帝揀伊做王。咱毋知撒母耳有連鞭通知大衛本身猶無。設使有。大衛猶原共老爸顧羊，攏無計謀得著王的位，是聽候上帝開路。
耶和華的神離開掃羅，歹个神來攪擾伊。有人共伊講，「當歹神攪擾你的時，設使會得著一人𠢕彈琴，就會好。」掃羅吩咐伊的奴僕著揣這號的人。這个奴僕講，「佇伯利恆有這號的人，是耶西的囝，名大衛，咧顧羊，是𠢕彈琴，亦逐項的款式，品行攏總不止好。」掃羅就差人去伯利恆，共耶西講，你的囝咧顧羊，名大衛，請著差伊來這ni̍h。」大衛就去，歹神來攪擾掃羅的時，大衛就彈琴，掃羅連鞭較平安，歹神離開去。大衛無常佇王宮，閣倒去老爸的厝顧羊。

腓利士人閣來欲佮以色列人交戰，就紮營佇山頂。掃羅𤆬兵紮營佇對面的山。中間有山坑。腓利士人有一個討戰的人，出來，名歌利亞，真大漢，較臨一丈；有戴銅的頭盔，穿戰甲，戰裙，攏是銅做，戰甲百外斤重；有鎗刀，戟；鎗懸親像楹仔，鎗肉是鐵，約略十五斤；有一人跟隨伊，夯伊的兵牌。腓利士討戰的人徛咧出大聲叫以色列的軍兵講，「恁啥事出陣排列隊伍？我是腓利士人，恁是掃羅的奴僕；恁著揀一人佮我相刣，設使伊會較贏來刣我，就阮攏總降服恁；設使我會刣伊，恁著降服我。」閣講，「以色列全軍今仔日予我侮慢；就出一人佮我相刣。」掃羅佮以色列眾人聽見這號的話真驚，腓利士討戰的人四十日久逐日出來侮慢以色列的軍兵。
耶西三個大囝塊掃羅去交戰，若是大衛佇伯利恆顧羊。耶西共大衛講，「你擔去營盤，看你的兄平安無。就帶烘个五穀佮餅予in；亦著帶牛奶餅送千總。」
大衛去咧欲到營盤，聽見大聲喊喝，因為軍兵拄拄出來欲交戰，大衛緊緊走去請安伊的兄。相佮講話的時歌利亞閣出來侮慢以色列的軍兵。大衛聽見。以色列眾人看見歌利亞，攏總驚逃走。大衛看見無人敢佮歌利亞相刣，就講，「這个無拜耶和華的腓利士人怎樣敢來侮慢永活上帝的軍兵？」大衛的大兄聽見大衛佮人議論這號的代誌，就受氣講，「你來遮啥事？放遐的羊佇山裡，甚麼人照顧？我知你驕傲毋規矩，來這裡是愛看相刣若tiā。」大衛講，「我所做敢是毋著？」就越頭閣佮人議論親像代先的話。
有人將大衛的話共掃羅講，掃羅召伊來。大衛共掃羅講，「毋駛因為這个腓利士討戰的人失膽，我會去佮伊相刣。」掃羅講，「你值伊袂起，你的年歲茈，伊當勇猛，對細漢的時學習武藝。」大衛講，「早前我共老爸顧羊，有獅，有熊來咬羊，我就追伊，拍伊，救羊出伊的嘴；伊欲來咬我，我就掠伊，拍伊死；獅佮熊尚且予我害死，何況這个無敬拜耶和華的腓利士人，的確予我刣，因為伊有侮慢永活上帝的軍兵。」大衛閣講，「耶和華既然救我脫離獅佮熊的爪，的確會救我脫離這个腓利士人的手。」掃羅講，「通去；願耶和華庇佑你。」
掃羅就將家己的盔甲予大衛，共伊戴銅的頭盔，穿銅的戰甲，縖帶背刀，試看欲行，知袂做得，就共掃羅講，「這號我袂用得，毋慣勢；」就攏總褪去，才攑伊的枴仔，佇溪裡揀五塊光滑的石卵，貯佇袋仔，手提挕石的索仔，按呢去就歌利亞。歌利亞行來就大衛，猶未相倚看見大衛攏無盔甲，無刀槍，亦是少年幼茈，就冷藝講，「你舉枴仔來，掠我是狗媽？」就指𪜶所拜个鬼神來咒懺，閣共大衛講，「來啦；我咧欲將你的肉獻予禽獸食。」大衛講，「你倚靠刀，鎗，戟，我倚靠萬物的主耶和華，祂是永活的上帝，你所侮慢的；祂會將你交我的手，予我刣你的頭殼，將恁眾人的身屍獻予禽獸食；予天下慢慢人知以色列人有真个上帝，刣贏刣輸攏是祂主意，祂今仔日的確將恁交佇阮。」
講了，兩人進前欲相近倚，大衛對袋仔提出一塊石卵，跨挕索來㧒去，拄拄著歌利亞的頭額，歌利亞就倒落。大衛進前踏伊的身屍，拔伊的刀來割伊的頭殼。腓利士眾人看見歌利亞已經死，就四散逃走，以色列軍兵追jip in，刣死濟濟，倒轉來搶劫布棚。
大衛較贏歌利亞，毋是家己的氣力，是因為倚靠上帝，得著上帝幫贊。咱有對敵比歌利亞國較猛，就是魔鬼愛害咱的靈魂；咱家己無氣力會較贏伊，著學大衛，來倚靠上帝，才會較贏魔鬼。

大衛去拍歌利亞的事，掃羅問伊的元帥壓年jínn，講，「這个少年的人是巳tsuī？」壓年jínn應講，「我m捌伊。」掃羅乜使問彼句？早前大衛彈琴佇伊的面前，怎樣伊本身袂認得？掃羅是王有歲掛慮濟濟代誌，大衛是少年；閣掃羅予歹神攪擾伊的時，心肝無甚麼自在，擔有離開毋知偌久；亦檢采大衛佇王宮內所穿的衫，比平素穿鞋來顧羊，無三親像，因為這幾若項的緣故，所以掃羅毋捌伊。
大衛刣歌利亞捾伊的頭殼倒來，壓年jínn𤆬伊去見掃羅，掃羅問講，「少年人啊，你是巳tsuī的囝？」大衛應講，「我是你的奴僕伯利恆人耶西的囝。」相佮講話明白，掃羅留伊，毋予伊倒去顧羊，是欲用伊來辦國的代誌。
約拿丹聽見大衛佮掃羅講話，就不止疼伊，親像疼惜家己的性命，兩人心肝相契合，結做朋友；約拿丹就將伊的衫佮器械送大衛做為記。
約拿丹佮大衛怎樣會相疼到遮深？因為兩人不止敬畏上帝。人因為世間的利益，才做好的朋友，這號的相疼無穩當，亦無久長，罕得做好朋友到一世人；設使有，死後袂閣相見佇天裡。若是人虔誠的心，欣慕道理，愛心性品行攏總合上帝的意思，常常出力欲利益別人，才來結交朋友，實在有福氣；一世人會相疼，死後會閣再相見佇天堂，做朋友久長無煞。
彼時掃羅不止疼大衛，設立伊最大个武官，委伊去辦代誌；亦不論貼落去，大衛顯明通達的心，辦代誌好勢，予官府佮百姓攏總o-老伊

大衛已經刣歌利亞，以色列人大較贏腓利士人，相刣明白，掃羅𤆬軍兵倒去；到逐個城，濟濟婦人人出來；唱歌跳舞，搖玲瑯鼓，歡喜來迎接掃羅王。婦人人趒跳，有的唱，有的和，講，「掃羅刣人講千，大衛刣人講萬。」掃羅聽見彼號話，不止受氣，講，「將講萬予大衛，獨獨予我講千若定，不如將王位予伊？」對彼揲了後，掃羅怨妒大衛。
隔日上帝予歹神創治掃羅，掃羅佇嘴內心肝亂，大衛入來，佇伊的面前彈琴。掃羅舞弄伊手裡的戟，講，欲刺大衛釘伊佇牆ni̍h。大衛閃避兩擺，掃羅知耶和華放捒伊，來庇祐大衛，所以驚大衛，毋愛伊跟隨佇身邊；就設立伊做千總𤆬兵丁出入。
大衛所行無毋靈通，予眾百姓敬重伊，若是予掃羅益發驚伊，愛刣伊，伊亦家己毋敢，就計謀欲予伊出陣危險，向望相刣的時，檢采會予對敵刣死；按呢假做深深疼伊，共伊講，「我愛你做囝婿，你若好膽替耶和華交戰，我將大的查某囝米拉做你。」大衛講，「我卑微thái討會做王的囝婿？毋敢當。」後來掃羅背約，將大的查某囝嫁別人，
掃羅閣有查某囝名叫米甲疼大衛；掃羅聽見歡喜，家己想會將這个查某囝來連累大衛的性命；就託人去佮大衛暗靜議論結親的代誌。遐的人共大衛講，「王不止疼你，人臣攏總亦疼你，今你就娶米甲來做王的囝婿」大衛猶原推，講，「我卑微，毋敢當。」遐个人講，「王攏毋收你的聘禮，獨獨愛你刣死腓利士一百個查埔人若定，替伊報冤仇。」大衛聽這个話，不止歡喜，就去刣腓力士兩百人。
掃羅姑不將著照約將米甲來嫁大衛。掃羅看見上帝逐項庇佑大衛，伊的查某囝米甲亦疼伊。掃羅就益發怨恨伊。
後來掃羅將伊欲刣大衛的意思來共伊的囝約拿丹講，亦有佮伊人臣講。約拿丹不止疼大衛，就去通知講，「我的老爸愛刣你，擔著謹慎去篾，聽候明仔早起，我會佮老爸議論你的代誌，才來共你講。」
約拿丹就佇老爸的面前呵咾大衛，講，「請王莫得刣大衛，伊未捌得罪佇王。伊服事王不止好，早日胚死，無要緊伊的性命去刣腓利士人。耶和華就大救以色列族；你彼時不止歡喜，今啥事欲害伊，來刣無罪過的人？」掃羅聽見約拿丹的話，就指耶和華來咒誓，講的確無欲刣伊。約拿丹叫大衛來，共伊講這个代誌，閣𤆬伊去見掃羅。大衛閣服事掃羅親像代先。
咱應該著學約拿丹的款，囥和平仁愛慈悲的心。

後來閣交戰，大衛去攻擊腓利士人，刣𪜶真濟，其餘四散逃走。耶和華予歹神閣創治掃羅；掃羅攑戟坐佇厝內，心肝亂，大衛來彈琴。掃羅用戟tso̍h大衛，愛釘伊牢佇牆裡，大衛閃避，戟鑿牢佇牆裡。彼个荒大衛逃走來得著脫離。掃羅差人守佇大衛的厝，聽候天光欲刣伊。大衛的某米甲共伊講，「今暝你若無家己救，明仔日的確予人刣。」米甲對窗仔隊大衛落去，予伊走出。大衛走到拉馬來見撒母耳，將掃羅所做共伊講。兩人就去拿約徛起。拿約屬佇拉馬，是先知人大學的所在。
有人共掃羅講，「大衛去拉馬的拿約。」掃羅差人去掠大衛；所差个人到，看見濟濟先知人咧唱念，撒母耳做𪜶的頭，所差的人就予上帝的神感動，𪜶亦來唱念親像先知人一般樣；攏無想欲掠大衛。掃羅聽見這个代誌，就閣差人去；𪜶到地，亦予上帝的神感動，來唱念。第三擺亦是按呢。
這个代誌是明明的憑據，上帝毋准掃羅害大衛，若是掃羅的心真硬，攏毋受教示，就本身去欲掠伊。猶未到，拄著人，就問伊講，「撒母耳佮大衛佇佗落？」應講，「佇拿約。」掃羅閣行咧欲到，就伊亦予上帝的神感動，那行那唱念；到地，就褪伊的衫，來唱念佇撒母耳的面前。彼日彼暝伴先知人，予人閣再真奇怪講，「掃羅敢是先知人媽？」咱看這个事情，就知歹人的心亦會予上帝約束，到人袂行家己歹的意思。
早前一擺掃羅拄著這號的恩典，護聖神感動，來伴先知人唱念呵咾上帝。彼時了後若順趁上帝的命令，就有福氣，國運亦會久長。可惜掃羅悖逆聖神，予上帝重重責備拒絕伊，毋准伊做王。
今這个第二擺閣予上帝的神大感動，應該著醒悟反悔罪，就上帝iáu-kú會赦免伊；就是掃羅毋反悔，雖然這揲袂成伊的意思害死大衛，iáu-kú囥彼个歹个意思佇心內。
咱讀掃羅這號的款式，應該細膩省察家己的心，因為知人有時大大感動箸聖神，iáu-kú無誠實重頭生，路尾就沉淪。

大衛對拿約逃走，閣來見約拿丹，共伊講，「我知你的父掃羅欲刣我；伊毋予你知，驚會予你憂悶，總是我離開死的所在不過一步若定。」約拿丹聽見大衛的話，不止憂悶，就講，「你的心所愛，我的確遵趁來行。」大衛講，「明仔日初一我就佮王相佮食；請你容允我去覕佇田裡，到三日已經暗；你的父若看見我無佇咧，著共伊講，大衛通家逐年著獻祭，伊求我，容允伊倒去伯利恆本城。」你的父若講，「好。」，奴僕得著平安；若益發受氣，就會知伊愛害我。早日你指耶和華佮我結約，所以應該就好款待我。我若有罪你通刣我，毋駛帶我到你父的面前。約拿丹就講，「我若知父愛害你，的確通知，無隱密。」大衛講，「你的父若用大聲應你，巳tsuī會來通知我？」約拿丹講，「咱相佮去外面，才來思量這个代誌。」兩人就出去，約拿丹共大衛講，「明仔日我共老爸講你的代誌，看伊的意思怎樣；伊的心若歡喜，我就差人通知；伊若受氣，我亦差人通知你，予你平安去；檢采咱兩人後來無相見面，你毋通袂記得我，著疼我；我猶佇咧你就數念我，死了後亦著好款待我家內的人。」大衛逐項攏允。約拿丹閣講，「你這揲去，第三日閣來，踮前日所篾的所在。我欲射箭三支，假做射把，命令gín那去拾箭；我若講，「箭近；」你就通倒來，的確平安無傷害；我若共gín那講，「箭遠；」就你應該走離開去。」
初一掃羅設筵桌，大衛無來；掃羅看見伊無來彼日無講起。到第二日大衛猶原無來，掃羅就問約拿丹，講，「耶西的囝昨暮日佮今仔日無來赴筵，是甚麼緣故？」約拿丹應講，「大衛有求我准伊去伯利恆，講伊的家內有祭祀。」掃羅受氣，用歹嘴罵伊；閣講，「耶西的囝若佇咧，你的國袂堅固；應該差人掠伊來，通刣。」約拿丹講，「啥事著刣伊？伊行甚麼毋著？」掃羅攑戟欲tso̍h死伊的囝。約拿丹知伊的父決心欲害死大衛，就替伊深深憂悶。
到天光，佮大衛所約的時，約拿丹𤆬一個gín若出去，共伊講，「我欲射箭你去拾。」約拿丹就射箭去。gín若到箭的所在。約拿丹大聲叫講，「箭去遠，你就緊緊去，毋通延延。」gín若拾箭倒轉來，毋知彼個緣故，獨獨約拿丹佮大衛知若定。約拿丹將弓箭予gín若攑倒去。gín那去，大衛出來，仆佇地裡，拜三拜。兩人唚嘴啼哭。大衛哭閣較傷重。約拿丹講，「做你平安去，咱捌指耶和華咒誓，伊佇你我的中間做干證，就續到後裔亦永遠無煞。
大衛隨時逃走去，約拿丹就入城。

大衛逃走去佗落？起頭去便雅憫的支派羅伯的地，見祭司頭亞希米勒。亞希米勒看見伊來，不止驚，才問伊，講，「你啥事家己，無人佮你來？」大衛忽然毋敢老實講，就講，「掃羅王有暗靜的代誌差我來，吩咐毋通予人知；跟隨我的人踮佇別所在；請用淡薄餅予我。」亞希米勒就用聖的餅予伊。大衛閣講，「王的事不止緊，我無帶刀，佮雞髻，你有劍仔鎗無？」亞希米勒講，「早日你佇以臘的山谷刣腓利士人歌利亞彼枝刀佇咧，你通攑去。」大衛就講，「這枝刀無通比評得，請來予我。大衛按呢講白賊是著，仔毋著？毋著，聖冊講，「行真實e̍人耶和華所歡喜，若假做个人伊所怨恨。」閣講，「奸詐个人拒絕伊，毋佮伊徛起；講白賊的人毋予伊佇我的面前。」
大衛因為驚掃羅，閣走到腓利士地迦澤城。迦澤的王名亞吉。亞吉个人臣講，「這个減毋是彼國的王大衛媽？在早婦人人跳舞，有的唱，有的蝦，講，「掃羅刣人講千，大衛刣人講萬。」大衛用這个話囥佇心裡，不止驚，就佇亞吉王的面前換伊的款式，假顛狂。亞吉就教伊的人臣𤆬伊去，毋予伊踮遐。
大衛閣走去覕佇亞杜蘭个石洞。伊的父母佮全家聽見按呢，攏總來就近伊。亦有濟罪人倚近伊，大衛做𪜶的頭。彼揲跟隨伊的人約略四百人。
大衛就𤆬伊的父母去見毛壓的王求伊講，「請容允我的父母佮你蹛，到我知上帝怎樣款待我。」毛壓王容允。然後大衛照先知人家的的話，去猶大地，踮哈列的樹林。

大衛佇羅伯佮祭司講話的時，一人踮咧聽，名多益，是以東的人，做掃羅管畜牲的頭人，心肝不止歹，怨恨大衛。掃羅聽見大衛走去，愛揣來刣伊，就問人臣，巳tsuī知大衛走去佗落，閣問甚物人幫贊伊走。多益應講，「我看見耶西的囝到羅伯見亞希突的囝亞希米勒。亞希米勒替伊問耶和華，閣供給伊食，亦用腓利士人歌利亞的刀予伊。」掃羅聽見按呢，真受氣，連鞭召亞希米勒佮踮佇羅伯攏總个祭司來。
祭司來的時掃羅共亞希米勒講，「你佮耶西的囝結黨，欲背叛我；你將餅予伊食，將刀送伊，予伊通埋伏來攻擊我，這是怎樣？」亞希米勒應講，「大衛是王的囝婿，尊貴佇你的家，所行趁命令，你的人臣个中間甚麼人有親像伊的盡忠？王決斷莫得歸罪佇奴僕佮我个家，因為這个代誌對頭到尾我攏毋知。」王講，「亞希米勒，你全家的確著死。」連鞭命令人臣就攏總刣死這个祭司。人臣毋敢下手，因為𪜶驚上帝，知祭司是聖。王就共多益講，「你著刣這个祭司。」多益歹人歡喜趁，彼日刣死八十五個祭司；閣去羅伯刣查甫，查某gín若佮嬰仔；牛，羊，驢亦攏刣。佳哉亞希米勒的囝啊比啊塌走離，去揣大衛，將掃羅刣祭司的代誌共伊講。大衛講，「當彼日我看見以東人多益佇咧，我知伊的確會去共掃羅講這揲害你的父全家實在為著我的緣故；你擔著佮我蹛，毋駛驚欲害我的性命彼个人亦欲害你；你佮我相佮踮咧，通保全性命。」
掃羅的歹是對放捒上帝，所以若久若歹，續做刣死人的人。咱人的歹性地，若無得著上帝的恩來遏折，猶原若久若傷重。
啊比啊塌是以利的後裔。代先以利个家有濟罪人，到這揲只有賰啊比啊塌若定。早年上帝有講欲大責罰以利个家，因為以利無約束伊的囝的所行。

大衛驚掃羅，著搬來搬去，若是跟隨伊的人勻勻仔加添，那久若猛；iáu-kú毋是匪類的款式。大衛不止敬畏上帝，閣疼百姓，所以百姓攏毋駛驚大衛會傷害𪜶，是通倚靠大衛來保護𪜶。腓利士搶劫个兵來猶大地，攻擊這个城个名叫基伊拉，人來通知大衛，求伊幫贊。大衛就問耶和華，講，「我著去攻擊腓利士人，仔毋通？」大衛這號的款式著做咱看樣；欲做甚麼代誌，著代先祈禱問上帝。耶和華應大衛所問，教伊著去拍腓利士人，救基伊拉的城。
大衛常常著提防掃羅，今欲去攻擊腓利士人，減毋是極大危險？伊的兵就來共伊講，「咱踮這ni̍h猶大地，尚且著驚，怎樣去基伊拉攻擊腓利士的軍兵？大衛就閣問耶和華，耶和華吩咐伊，講，「你去基伊拉，我欲將腓利士人交你的手。」大衛就𤆬伊的兵去，佮腓利士人相刣，大較贏，刣死濟濟，搶劫𪜶的畜牲牽倒來。對按呢基伊拉个人得著救；大衛佮伊的兵就踮彼个城內。
掃羅聽見就歡喜，拍算大衛佇城內，有牆，有門窗關密，予伊袂走；擔去掠伊，穩當會著；就調集軍兵濟濟欲去基伊拉城。大衛得知掃羅得欲來，閣知基伊拉的人，雖然拄áhō͘大衛救𪜶，iáu-kú無存感恩的心，的確會交伊佇掃羅的手，就𤆬伊的兵出基伊拉城，走去西弗的曠野，到樹林，踮山寨。彼時大衛个兵有加添攏共有六百人。掃羅沓沓揣伊，揣袂著。大衛雖然到遮危險，常常倚靠上帝才得著心平安。彼揲亦有做是講起家己的代誌，閣呵咾上帝。
約拿丹常常數念大衛，今聽見人講大衛佇西弗的樹林，就暗靜去見伊，安慰伊的心，共伊講，「你毋駛驚，我老爸害你袂著；你的確會做以色列的王，我亦會做你的宰相。」兩人閣再結約，約拿丹就倒去。兩人一世人無閣再相見，到上天才會。
大衛个人踮西弗曠野的時，西弗个人奸詐計謀愛得著王的恩典，就去報掃羅講，「大衛咧覕佇阮的地，佇匼支粒的山；請王你來，阮將伊交佇你的手。」大衛就搬去馬雲的曠野，掃羅𤆬濟濟軍兵到馬雲的曠野揣大衛；得欲圍纍伊，予伊無路通走，危險到極；拄拄彼時，人走來報掃羅講，「腓利士人有侵佔王的地，著緊緊倒倒去。」掃羅就放煞揣大衛的代誌，緊緊倒去抵敵腓利士人。上帝親像按呢閣再救大衛，大衛就走去尹奇底的曠野，踮山寨。

掃羅追趕腓利士人了後，佮伊的兵倒來，有人共掃羅講，「大衛踮佇尹奇底的曠野。」掃羅就揀以色列个兵，三千人去揣大衛；到路裡一所在，邊仔有石洞，掃羅入去大便，毋知大衛个人亦佇石洞內。跟綴的人共大衛講，「早耶和華共你講，「的確用對敵交佇你的手，出在你的意思來行，今仔日果然應驗這个話。」大衛去偷割掃羅的衫仔襟；已經割，心內袂平安，家己想所行是藐視王的款式。跟綴的人愛刣死王。大衛阻擋講，「伊是我的主既然予耶和華抹油的禮數設立伊做王，我起手傷害伊，千萬毋通。」
掃羅大便了，對石洞出去，大衛亦出去，叫佇掃羅的尻脊後講，「我的主，我的王啊，「掃羅越過來看，大衛仆佇地裡來拜講，「人講大衛欲害你，你啥事聽這號的話？你今仔日通知你佇石洞內，耶和華有將你交佇我的手，有人勸我就刣你，若是我保惜你的性命，講，「我的主既然予耶和華用抹油的禮數設立伊做王，所以我毋敢起手傷害伊。」大衛就攑起手獻出掃羅的衫仔襟，閣講，「我的父啊，我手裡有你的衫仔襟，請你看；我割你的衫仔襟亦無刣你，你就通知我無放歹个意思悖逆你；我攏毋捌得罪你，若是你欲當我，害我的性命；你我的中間，願耶和華判斷，願耶和華替我報仇，總是我毋敢起手傷害你。古早的俗語講，歹代誌對歹人出；若是我毋敢起手傷害你。以色列的王出來掠巳tsuī？追jip巳tsuī？是欲掠死狗追jip虼蚤。你我的中間，願耶和華判斷，替我申冤，救我脫離你的手。
大衛講煞，掃羅講，「我的囝大衛啊，這个敢是你的聲媽？」就大聲啼哭，共大衛講，「我用歹款待你，你用好報答我，你比我較義；今仔日你好款待我真正有憑據，因為耶和華交我佇你的手，你無刣我。人掠著對敵閣放伊平安倒去，減有這个代誌媽？願耶和華因為你這揲所做用好報答你。今我知你的確續接做王治理以色列國，王位堅固；請你就指耶和華來咒誓無拒絕我的後裔，無剿滅我的名佇我老爸个家。」大衛就咒誓，掃羅才倒去。大衛佮伊的人猶原踮山寨。
咱若有對敵應學大衛的款，因為聖冊講，「應該著疼你的對敵」，閣講，「人毋通家己報仇，因為主講，報仇的代誌屬佇我，我的確報應。」

差不多彼時撒母耳死。撒母耳濟濟年做士師，𠢕治理國的代誌，亦對細漢的時得著耶和華的默示，一世人用上帝的道理教示百姓，就不止敬伊，今聽見伊死，真罪人聚集哀傷啼哭，埋葬伊治本所在拉馬的城。
大衛閣搬去巴蘭的曠野。佇馬雲的所在有一人大好額，濟濟產業佇迦密的地；綿羊三千隻，山羊一千隻；名叫若捌。早前大衛佇迦密的地暝日有保護若捌的人佮畜牲，攏無失落；今聽見若捌咧剪羊毛，就差十人去請安娜八，講，「阮前日替你保護，今你著用凊彩的物件相送。」那捌應講，「大衛是巳tsuī？現時的奴僕濟濟悖主人；我減通用物件予無下落个人媽？」只十人倒去將這个話回覆大衛。大衛大受氣，共跟綴的人講，「逐人著攑刀。」咱兩百人守所在，娶四百人去欲刣若捌的人。
大衛受氣是毋著；伊應該著吞忍，赦免若捌的過失，親像伊佮掃羅一般樣。
那捌的某名叫亞比偕，無親像伊的查甫人的歹款。若捌的差用一人去共亞比偕講，「大衛有差人來請安主人，主人反轉罵伊。早前阮佇曠野受伊好款待，攏無害阮，亦無失落甚麼物；暝日伊常常保護阮親像牆。主人到遮歹性地，袂曉得應話，驚了全家會受害；今你就拍算怎樣行」亞比偕聽見這个話不止憂悶閣驚；伊知大衛是好人，這揲受艱苦，予掃羅欲掠伊；所以心不止愛好款待伊，就備辦幾若隻綿羊，濟濟五穀，無花果，葡萄；用幾若隻羊載去大衛遐，奴僕送物先行，本身騎驢塊尾後；總是無共若捌講。
亞比偕佇路裡拄著大衛，緊緊落驢，仆佇面前，求大衛毋通受氣，著赦免伊的過失。亞比偕的心是敬畏上帝，閣共大衛講，「著記得上帝照顧，無予對敵掠著，擔著吞忍，予上帝替你申冤。」大衛講，「以色列族的上帝耶和華，今仔日差你迎接我，著呵咾祂；你今仔日勸我，無流人的血，無家己申冤，願你得著福氣。以色列族的上帝耶和華予我無傷害恁。」
亞比偕倒去，看見若捌排大筵席，請罪罪人。所食的物不止排沖，親像王的款式，那捌醉，心內歡喜。彼个荒大事細事攏無共伊講，到天光若捌酒醉退，伊的某將這个事共伊講。若捌失膽，定定徛親像石頭。過十日耶和華攻擊若八，隨時死。
大衛聽見若捌有死，就想前日亞比偕所擋的代誌不止佳哉，所以呵咾上帝講，「耶和華毋准我行歹，替我申冤，應該呵咾祂的名。」然後大衛娶亞比偕做某。

大衛閣去西弗的曠野。西弗的人就去見掃羅講，「大衛覕佇哈基拉的山，佮耶示文相對面。」掃羅就𤆬三千兵，去西弗的曠野揣大衛；到哈基拉的山，佮耶示文對面，紮營佇路邊。大衛佇曠野聽見掃羅追jip伊，就差細作偷看，得知掃羅果然來。大衛就去詳細看掃羅的營盤，看見掃羅佮伊的元帥壓年jínn歇的地；馬車排列，掃羅睏佇彼所在，兵丁四面紮營。大衛就問講，「巳tsuī敢佮我去掃羅的營？」亞比斯講，「我佮你去。」
兩人透暝到營內，看見掃羅咧睏，枕頭邊有戟插佇地裡；壓年jínn佮眾兵攏咧睏到重眠。亞比斯共大衛講，「今仔日上帝用對敵交予你；著容允我用戟刺牢佇土腳，一下就夠額。」大衛講，「毋通傷害伊；伊予耶和華用抹油的禮數設立伊做王，人若刣伊，的確有罪；」閣講，「通攑伊的戟敆水瓶來去。」兩人就去，營裡無人知。
大衛去山對面的所在，徛佇山頭，出大聲叫講，「壓年jínn啊，啥事毋應？」壓年jínn應講，「你是巳tsuī，敢攪擾王？」大衛講，「你做豪傑，佇以色列族無人會比得；有人入營，愛刺客你的主，啥事無保護？你所做真毋好，實在是死罪；著試看王的戟敆水瓶，代先佇枕頭邊，今佇佗落？」
掃羅咧聽，知是大衛的聲，就講，「我的囝大衛啊，這个敢是你的聲媽？」大衛講，「我的主，我的王啊，正是。」閣講，「我有行甚麼的毋著？我的主咧追奴僕甚麼緣故？」掃羅講，「我有罪；所行有大錯誤；無智識到極；我的囝啊，今通倒來；我無閣再害你。」大衛講，「王的戟佇遮，通差一人來攑去，願耶和華看人盡忠，來報賞；今仔日耶和華交你佇我的手，我數念你有受抹油，毋敢傷害；我今仔日掠你的性命做寶貝，願耶和華掠我的性命做寶貝，救我出逐項的艱苦。」掃羅講，「願我的囝大衛通得著福氣；你的確會做大項的代誌，得著較贏。」
大衛做伊去，掃羅𤆬兵倒倒去。兩人無閣再相見面。

雖然掃羅有共大衛講通倒來，無欲傷害伊，若是大衛毋敢信；因為掃羅幾若擺捌按呢應，亦逐擺連鞭背約；所以大衛想較好著走去腓利士的地，予掃羅無塊通揣伊；就𤆬六百人去迦澤城，投降迦澤的王亞吉。亞吉佮掃羅常常交戰，所以歡喜接納大衛个人佮𪜶的家眷，予𪜶徛城內。
大衛去腓利士人的地徛起，著毋著？敢是毋著；大衛已經受抹油的禮數，後來會做王，掌管上帝的百姓，若是腓利士人是上帝百姓个對敵。大衛猶原著踮以色列人的中間，倚靠上帝。雖然大危險，上帝會保護，親像代先濟濟擺救伊脫離危險的所在。可惜大衛的心彼時軟弱，毋敢直直倚靠上帝，去倚靠上帝个對敵，連累家己佇濟濟項的歹。
大衛投降亞吉王毋是誠實，心肝猶原向以色列的人，所以毋愛王詳細省察伊所行，就去見王，假做盡忠，講毋敢徛王的身邊，驚了會攪擾，就求王著將邊頭的城，賞賜伊做徛起的所在。亞吉王就將色粒的城賞賜伊。可惜大衛去腓利士的地，連鞭連累行騙人的罪。

聖經選略第三本
以利沙到尼希米

以利沙做先知濟濟年，盡忠服事耶和華，不止疼以色列的百姓，愛利益𪜶。
有一時，亞蘭的國王欲攻擊以色列國，就差軍兵暗靜紮營來埋伏；以利沙知，差人通知以色列的王講，「著謹慎，某所在毋通經過，亞蘭的兵佇遐。」以色列王差人去查，看有影。親像按呢幾若擺予以利沙救伊。
亞蘭的王心肝大躊躇，召人臣來問，講，「咱中間甚物人幫贊以色列的王，啥事毋明明共我講？」人臣一人應講，「毋是阮的人去幫贊伊，是以色列先知人以利沙，將王你佇睏房所講的話，共伊的王講明。」王得著知以利沙佇多丹，就差軍兵去掠伊。
有一日，以利沙的奴僕透早出去，看見馬車，馬隊，軍兵圍纍城牆，緊緊走倒轉共伊的主人講，「慘了，我的主矣，咱今欲怎樣？以利沙講，「毋駛驚；幫贊咱的，比幫贊𪜶的，閣較濟。」
以利沙祈禱，求耶和華著予這个奴僕的目睭會看見。耶和華隨時光伊的目睭，予伊得著看見，就看見以利沙所店的山頭有馬車，馬隊親像火炎，四面濟濟。亞蘭的兵丁近倚以利沙的所在，以利沙祈禱，求耶和華予𪜶目睭煙暈，耶和華准。
以利沙就𤆬𪜶去到以色列的京城內，彼个城名撒馬利亞。以利沙閣求耶和華予𪜶目睭閣再光。已經光，才知𪜶佇撒馬利亞城內。王欲刣𪜶，以利沙講，「毋通，著好款待，予𪜶閣倒去。」對彼霎亞蘭人停久久無閣來侵取以色列地。
設使咱若疼上帝，祂亦會差天使來庇佑咱。聖冊講，「耶和華的天使四面紮營來拯救敬虔的人」（詩篇34：7）。上帝時時佮咱佇咧，暝日咧照顧咱。

後來到便哈達做亞蘭王的時，才閣聚集軍兵來圍撒馬利亞城。圍困久久，城內的人攏袂得通出去買物，對敵亦毋准人運物入內面賣；所以城內無米糧通食，對按呢飢荒。這个飢荒真傷重，著濟濟銀才會買淡薄物若定。驢頭一個值得四十的銀仔，＊若買有物，真歡喜，因為枵到極。有人刣囝來食。
有一日，以色列王佇城牆頂咧行，有一個婦人人大聲叫伊講，「我的主矣，幫贊我。」王應講，「若耶和華無幫贊你，我thái討會？我減有物通予你麼？今你欲求我甚物？」婦人人應講，「前日有一個婦人人共我講，今仔日食你的囝，明仔載才食我的囝。對按呢就煮我的囝來食；過日我就共伊講，今著食你的囝，伊就勸伊的囝，毋肯。今無通食。」王聽這个代誌不止憂悶，拆裂家己的衫做伊去。
王彼時袂平安；伊雖然袂平安，猶久無謙卑的心，毋認家己佮百姓的罪，無誠實降服上帝，閣怨恨以利沙，講，「今仔日的確著刣伊。」
彼日以利沙佇厝裡，長老佮伊佇咧。以利沙心內知王歹的意思，就共長老講，「王有差一人欲來刣我的頭殼。恁著持防，彼个人若到，著關門，毋通連鞭予伊入，聽候王本身到；王佇胛脊後得欲來。」
＊𪜶的銀仔一個差不多四錢重。

過輒仔久，王就綴伊所差的人到以利沙的厝；到地，以利沙共王講，「著聽耶和華的命令；耶和華講，「明仔日這時，佇撒馬利亞的城門，麵粉三斗值銀半兩，大麥六斗值銀半兩。」王佮百姓毋信以利沙的話。有一個大官，綴王來，亦毋信，就講，「若耶和華破天的隙，就通得著；若無，就袂。」以利沙就共彼个大官講，「明仔日你會親目看見，獨獨食袂著。」
彼个昏上帝予亞蘭的兵大家攏驚，就是予𪜶聽見枝馬大隊兵的聲。𪜶就相佮講，「以色列王敢有用銀送劾儂的王，埃及人的王，請𪜶來攻擊咱；今欲怎樣？」𪜶就起來，放捒𪜶的營盤；金銀，衣裳，物件，馬，驢，亦攏放佇營裡，逐人攏走。以色列人佇城內攏毋知亞蘭人走；心猶久咧憂悶，無拍算上帝會行這个代誌，救𪜶出亞蘭人的手。
近佇城門，有四個癩ko，相佮講，「咱啥事坐遮咧聽候死？若欲入城，城內飢荒到極，咱的確死；若坐佇遮，亦死；寧可來去降亞蘭的兵，若無刣咱，就得著活，若是刣咱，猶原也不過是死若定；」就相佮去亞蘭的營盤。」已經到，看見無人佇咧，就入一個布棚內，看見物濟濟；踮遐啉食，閣得著金銀衣裳，就提去囥。閣再入別的布棚，猶原亦是按呢；路尾相佮講，「咱所做毋好，今仔日得著好的消息，咱若無去報，聽候到日出，的確抵著災禍。」𪜶就去報顧門的人講，「阮到亞蘭人的營，無看見一人，亦無聽見聲，只有馬佮驢縛teh，營盤猶原好好。」顧城門的就去報王。
天猶未光，王就差兵騎馬，去打探，驚了亞蘭人篾佇山坑裡，聽候以色列人出城，才欲生擒活掠，屬來攻城。王所差的人去查亞蘭的兵所走的路到約霆河，看攏無人；滿路攏是衣裳雜物，因為亞蘭人走不止緊，咧顧性命。
去追的人揣無，倒來回覆王。百姓隨時出去搶亞蘭人營內的物；對彼霎麵粉三斗值銀半兩，大麥六斗值銀半兩，照耶和華的命令。
代先毋信以利沙的大官，到這霎是怎樣？王差伊去顧城門。彼日濟濟人出入挨缺；彼个大官予人塌死，照以利沙所講的話，有親目看見，食無著。
可惜人毋信上帝，所以予伊受氣。上帝所講逐句是真實無騙人。
佇選錄第二本七十二章記載以利沙予思念婦人人的囝閣活。然後以利沙有共彼个婦人人講，「耶和華命令的確予飢荒到這个所在，曆過七年。你佮你的家著去別所在，聽候飢荒了後才倒來。」婦人人信先知的話，佮伊家內的人去非利士地徛起，到七年才倒來，去求王beh-koh掌伊的業。王拄仔彼時聽見人講以利沙捌予囡仔閣活，得知是這个婦人人的後生，就命令基業攏總著還伊。

以利沙來到大馬色，亞蘭王便哈達破病傷重。有人共王講，「上帝的奴僕來遮。」王吩咐尊貴的人名哈設講。「你帶禮物去見上帝的奴僕以利沙，請伊問耶和華看我的病會好猶未？」
哈設就帶禮物去見以利沙，徛佇伊的面前講，「便哈達差我來問你，看伊的病會好猶未？」以利沙應講，「你倒去共王講，你的病會好；總是耶和華捌指示我，王的確會死。」講了，注目看哈設，予伊無藝；以利沙閣流目屎，哈設就問講，「我的主啥事流目屎？」應講，「因為我知你後來的確陷害以色列人，剿滅𪜶的城，刣𪜶的百姓。」
哈設聽見按呢，佯生講，「我小可，若一隻狗若定，怎樣會行這號大的代誌？」以利沙講，「耶和華捌指示我，你會做亞蘭國的王。」
哈設就倒去見王，王問講，「以利沙講怎樣？」應講，「伊講你的病的確會好。」王聽見按呢就歡喜，攏無派胚伊會死，因為哈設講以利沙的話，無攏總講，只有講一半若定。哈設就用計謀欲害死王，明仔日提厚的布，搵水來崁王的面。王翕死，哈設就篡位。
咱讀哈設的代誌，知伊的所做真毋著，總是咱著記得，若無聖神感化，咱亦會做歹。咱的心性本是歹，有驕傲，貪心，愛富貴；所以咱著求上帝幫贊咱較贏歹。

猶大國好的王約沙法行一項大錯，就是娶以色列王亞哈的查某囝做大囝耶河南的某。按呢生拜耶和華的家佮拜巴勒的家結親，路尾險險平平剿滅。約沙法死了，耶河南紲接做王，學外家的所做，行歹佇耶和華的面前。
耶河南坐位的時，連鞭刣攏總的小弟，佮幾若個大尊貴的人。伊做這个代誌拍算會滅禍根，若是無彩伊的工，反轉予百姓不服；閣幾若所在，本予伊的老爸所管轄，今紲反叛。
有一日，有人提先知以利亞的批予耶河南看。批內講，「你的祖代pi̍t的上帝耶和華講，因為你無行猶大王亞撒佮你的父約沙法的道路；是學以色列隻的王的歹，予猶大族耶路撒冷的百姓趁私慾拜偶像，佮亞哈的家無各樣，亦有刣你的小弟，就是比你較好的人，所以耶和華的確降災禍佇你的百姓佮你的家，閣予你本身犯著重病到死。」
才的話過無偌久，逐句應驗。上帝予幾若國的人來攻擊耶河南，搶伊的某囝佮錢財去外國。耶河南猶久無反悔；上帝就予伊犯著重病，艱苦兩年久，攏無人會醫好伊。過兩年病傷重就死。前的王埋葬的時，眾人照禮數燒香料物件濟濟；若是耶河南埋葬的時攏無；亦無葬佇列王的墓，不過葬佇耶路撒冷若定。
耶河南死了後，百姓就設立伊的囝亞哈謝做王，亞哈謝亦是行歹，就是學伊的父母佮母舅遐个人大毋著的所行。老母佮母舅是亞哈的囝兒；老母名亞他莉雅，母舅是以色列的王約南。
有一擺，亞哈謝佮以色列王約南去佮亞蘭王哈設相刣，以色列王著傷，就倒去耶士列醫治。彼時亞哈謝就去探伊，對按呢失落家己的性命，親像下章所講的話。

以色列的王約南猶久踮佇耶斯列的時，以利沙叫先知的學生一個講，「你提匣油，緊緊去支熱的拉末；揣一人名耶滬，𤆬伊入去密房，才用油斟佇伊的頭殼，設立伊做以色列的王。你著隨時開門走。」
彼个人聽以利沙的話就連鞭去。已經到，耶滬拄拄佮遐个武官咧坐。先知就共耶滬講，「我有代誌愛講。」耶滬問講，「愛佮甚物人講」？應講，「將軍啊，愛敆你講。」耶滬連鞭起來，兩人入房，先知斟油佇耶滬的頭殼，就講，「以色列的上帝耶和華講，我設立你做以色列的王，著去攻擊亞哈的家。伊有聽伊的某耶洗別的話，來刣我的奴僕先知濟濟人；彼个罪我欲報，來剿滅亞哈的家，閣耶洗別的身屍會予狗食，無通埋葬。」先知講煞，就開門逃走。
耶滬亦出來，見遐个武官。𪜶就問講，「有和平媽？彼个狂的人來揣你欲啥事？耶滬講，「恁敢不知媽？」應講，「毋知；請你共阮講。」耶滬講，「伊用油斟佇我的頭殼講，耶和華設立你做以色列的王。」
遐个武官聽見這个話，連鞭造反，就創座位的款式，逐人疊衫來舖，予耶滬坐，歕號頭叫講，「耶滬做王。」
耶滬吩咐遐个武官著張持；毋通予人出城通去耶士列報消息。伊吩咐按呢，因為約南王佮亞哈謝王彼時佇遐。伊就坐馬車去耶斯列；才个武官帶兵跟隨伊去。
約南王聽見伊的將軍耶滬帶大隊兵丁來，隨時備辦馬車，本身佮亞哈謝去迎接伊。去到耶士列的人那爆彼塊地，才抵著耶滬。約南就問伊講，「有和平媽？耶滬講，「你的老母耶洗別猶活硩，thái討會和平？」
約南王聽見按呢就驚，共亞哈謝講，「伊囥毋好的意思啦，」隨時越車欲走。耶滬出力開弓射一枝箭，著約南王的心肝，王連鞭chhi̍h8落馬車內死。耶滬就差人將約南的身屍㧒佇那爆的地，講，「我記得早日耶和華共亞哈講，為著那爆的血的代誌，的確佇這綴地來報應伊。」人就將約南的身屍㧒佇遐。
亞哈謝亦走，耶滬jip伊，咬人講著拍伊。亞哈謝佇馬車內受傷，逃走到尾吉都的所在就死。只兩個王抵著這號的災禍，是因為悖逆上帝拜偶像，犯著律法所禁的。
耶和華無毋記得亞哈得罪的代誌，閣討伊害死那爆的重罪。
咱讀這章，通知人得罪上帝，是極大的關係；若無緊緊反悔罪，的確著受刑罰，雖然在生袂抵著，死後的確袂免得。

耶洗別踮佇耶斯列，聽見耶滬來，就梳妝打扮穿媠的衫，踮窗仔咧看伊入來。耶滬入皇宮門的時，攑頭看見耶洗別，就大聲叫講，「甚物人倚我？」內面有兩三個太監，聽見耶滬咧叫，就出頭。耶滬共𪜶講，「請這个婦人人落來。」太監就將耶洗別對窗仔車伊落去；伊的血賤佇牆裡，亦噴佇馬靴，身屍受𧿬踏。耶滬入宮內啉食，食了就共跟綴的人講，「這个婦人人雖然受咒詛，猶久是王的查某囝，著去看，屬埋葬伊的身屍。」人去欲埋葬伊，看見只有賰頭殼骨，相腳佮手掌若定，通身軀攏無去。
所差的人看見按呢，就倒轉來報。耶滬聽見這个代誌，才記得早日耶和華共先知以利亞所講的話，「佇耶斯列彼塊地，耶洗別的確予狗食；」這个話今應驗。
亞哈猶久有濟濟囝孫；踮佇撒馬利亞城。耶滬有寄批共遐的尊貴的人講，「王眾囝的中間著設立一個，通紲接伊的老爸的位，來佮我交戰。」遐的尊貴的人不止驚耶滬，毋敢做這个代誌；就差人去共耶滬講，「阮毋敢設立王，甘願做你的奴僕，趁你的命令。」
耶滬閣寄批去，講，「恁若欲倚我，趁我的命令，就著刣王眾囝孫的頭殼，明仔日這時，著帶到耶斯列予我看。」批到，尊貴的人照耶滬的話，刣王的囝孫七十人，貯頭殼佇筐裡，差人帶去耶斯列。
耶滬欲去撒馬利亞，佇路裡抵著亞哈謝的親戚，四十二人，就剿滅𪜶。
耶和華前有講，亞哈的家欲攏總剿滅，今逐句有應驗，顯明上帝的話是真實，講出就行。
耶滬行頂面的代誌，是著仔毋著？有項著，有項毋著。亞哈佮伊的囝孫，既然廢無國政的根本，來拒絕真的上帝耶和華，設立假的上帝巴勒，勉強百姓放捒真理來贊異端，罪惡貫滿。上帝借人的手剿滅彼家，實在是公道的報應。設使耶滬無殘忍，亦無私心，獨獨趁上帝的命令來行這个刑罰，就攏無通嫌，反轉著呵咾伊盡忠；今驚了耶滬的心毋是攏總盡忠，小半欲趁上帝的命令，大半行私奇的意思，閣殘忍到極，所以聖冊一面呵咾伊做上帝的差用，刑罰歹人；＊一面嫌伊行這个代誌，大犯著上帝的受氣。

亞哈謝的老母亞他莉雅極歹，看見亞哈謝已經死，真好膽，欲家己做王，就出令著掠王親的查埔丁，攏總刣；若是亞哈謝的煞尾囝，彼時做嬰仔，名約亞西，刣袂著，因為伊的姑，名約示巴，將嬰仔佮奶母，暗靜收囥。約示巴的丈夫，名耶和耶代，做祭司頭，敬畏耶和華的人。翁某兩人細膩照顧這个嬰仔六年久。亞他莉雅攏毋知。
＊II列王10：30。和西亞1：4
約亞西到七歲，祭司耶和耶代想今著設立伊做王；就召幾若個侍衛頭，以及利未人，佮猶大尊貴的人來，佮𪜶結約，設法予約亞西坐位，就是備辦兵丁佮軍器，佇殿堂扶約亞西出來，予伊戴冕旒，將律法的冊交伊的手，閣用油抹伊，按呢設立伊做王；眾人搭手，大聲叫講，「願王萬歲。」
亞他莉雅聽見大聲，看見百姓跳跳歡喜到按呢，毋知是甚物代誌，就趕緊入殿，看見約亞西徛佇殿裡，親像做王：亦看見文武百官，佮歕號頭的，跟隨佇王的身邊，閣看見眾百姓大歡喜，大聲唱歌。亞他莉雅就拆裂家己的衫，大聲講，「反叛啊，反叛啊。」祭司耶和耶代叫軍長掠亞他莉雅出殿外去刣。伊應該著死，因為早日刣王親濟濟人，來家己做王。人害死人，到尾的確有報應。
約亞西今做王，得著耶和華照顧平安。這个代誌顯明上帝數念早日應允代pi̍t的話。上帝不止疼代pi̍t佮伊的囝孫，應允欲予𪜶做王，管伊的百姓歷代無煞；所以用約示巴做器具救約亞西的性命，閣到時就賞賜耶和耶代有才能，智慧，好膽，予伊設立約亞西做王，刣死亞他莉雅，免得國內反叛相刣的代誌。約亞西坐位的時七歲若定，有得著耶和耶代的教示，行好佇耶和華的面前。
亞他莉雅代先做女王的時，耶和華的殿拍歹濟濟，伊攏無修理，閣用所獻予耶和華的物，來服事巴勒。
約亞西愛修理耶和華的殿，知著用濟濟銀，就教利未人對國內來題。利未人做這號工不止延遷，約亞西看見按呢無歡喜，就共耶和耶代講，「殿到今猶未修理是怎樣？今你著用一卡櫃，櫃蓋鑿一空，下佇殿門口，予歡喜抽的人通橐落去。」耶和耶代照王的話，就用一卡櫃下佇殿門口，通知百姓。百姓不止歡喜這个代誌，甘願抽。彼卡櫃無偌久，銀就滇，利未人開櫃，拚出來數；櫃猶原閣下佇遐。逐日是按呢，到積銀不止濟。將遐的銀做修理殿的開費。
咱應該著學猶大人彼个代誌，歡喜抽錢銀來服事上帝。富的應該著抽較濟，散的亦著抽；檢采較少，總是抽的時，著出佇心所歡喜的，因為聖冊講，耶和華愛人出佇心所甘願，毋是勉強。

耶滬佇撒馬利亞做王，就刣亞哈全家的人，到剿滅了才煞。這个代誌是應驗耶和華早日對以利亞所講的話。
耶滬聚集眾百姓共𪜶講，「早日亞哈服事巴勒猶未是慇勤。今欲獻大的祭祀服事巴勒，所以應該著召巴勒攏總的先知佮祭司，以及拜巴勒的眾人，逐個逐個著來，若有人無來，的確著刣死。」以色列族濟濟人拜巴勒，隨時備辦來，入巴勒的殿到滿滿。耶滬就吩咐奴僕提禮服予拜巴勒的人穿。奴僕照伊的話來行。耶滬做這个代誌，毋是真正欲拜巴勒；是假做，愛騙拜巴勒的人來，通做一下剿滅𪜶。
拜巴勒的人已經聚集，耶滬教𪜶著查看，攏毋通留拜耶和華的人一人佇內面。耶滬閣派兵八十人，徛佇巴勒的殿外把守，共𪜶講，「喜內面的人我交恁的手，毋通予一人走出。」遐个人佇殿內咧獻祭，無派胚有危險。獻祭明白，耶滬教把守的兵著入去刣，毋通予一人逃走。兵丁照耶滬的話，做一下剿滅拜巴勒的人，然後將巴勒的像佮殿攏毀壞，放火燒lio起。按呢生佇以色列地，服事巴勒的代誌予耶滬攏總除去；若是耶羅剖暗早前所鑄的牛仔像，一仙佇逼狄里，一仙佇旦城，耶滬攏無除去，是予百姓猶原去拜，違逆耶和華的命令。
照以色列國根本的律法，人服事假的上帝，是犯著死罪，國王佮官府的本份著刣伊；總是耶滬行這號的刑罰，從中有毋好的款式。閣耶滬留喜兩仙牛仔像，連累百姓猶原陷落重罪，是憑據耶滬毋是專心敬畏上帝。按呢生對彼霎以色列國予對敵侵占，閣上帝容允耶滬囝孫坐位連連閣四代若定。耶滬死，伊的囝約哈斯紲接做以色列王。
耶滬的代誌著警戒咱，省察心肝，毋通家己瞞騙，行私奇的意思，來拍算是敬畏上帝。

祭司耶和耶代猶佇咧，約亞西就受伊的教示，行好佇上帝的面前。耶和耶代予百姓不止敬伊，食到百三歲，善終埋葬佇耶路撒冷列王的墓內。
耶和耶代死了；約亞西予國內遐的尊貴的人引誘，就變款，致到百姓離開𪜶列祖的上帝耶和華的殿，去服事偶像，行毋著，雨上帝大受氣。耶和華有差先知來勸百姓，教𪜶著反悔；王佮百姓攏毋聽。彼霎耶和耶代的囝撒加利亞紲接老爸的職，做祭司頭，予上帝的神大感動，就勸眾百姓講，「恁啥事違逆耶和華的命令？恁的確袂興旺；恁放捒耶和華，耶和華亦放捒恁。」王佮百姓毋肯受苦勸，反轉怨恨上帝的奴僕。眾人計謀欲害撒加利亞的性命，就照王的命令，用石頭抌伊死，佇耶和華的殿堂。按呢約亞西毋但得罪上帝，閣辜負祭司頭耶和耶代的恩，害死伊的囝。撒加利亞欲死的時，有求上帝講，「願耶和華監察來報冤。」
上帝真正有監察這个代誌，重重刑罰王佮百姓。閣一年久，亞蘭國的人來攻打猶大國，刣死尊貴的人不止濟，搶錢財，物件送到大馬色。亞蘭兵雖然少，猶久上帝予𪜶較贏猶大的大隊兵。猶大人放捒上帝，所以有抵著這號的刑罰。上帝閣刑罰約亞西本身，予伊犯著重病，艱苦到極，伊離開耶和華，所以耶和華離開伊，准伊的人臣反叛，刣伊佇眠床裡。親像按呢，耶和華替撒加利亞來報冤。約亞西死了後，不過埋葬佇耶路撒冷，無葬佇列王的墓。
咱讀這个代誌，通受感激。教會這霎有濟濟人親像約亞西的款，對細漢的時，得著序大人教示，後來到大漢，就變款，愛趁家己的意思，無欲照道理來行。

約亞西死了，伊的囝亞馬謝紲接做猶大王。伊做王，起頭較好的所行，欲趁上帝的命令；然後行幾若項毋著，親像伊的老爸一般樣。亞馬謝坐位，聽候太平，就掠遐的刣𪜶老爸的人做一下刣；若是無刣𪜶的囝孫，是斟酌趁摩西的律例。
然後亞馬謝聚集伊本國的軍兵三十萬，欲倩以色列人十萬，來幫贊，閣去拍以東地。彼時有先知來見亞馬謝講，「王啊，毋通予以色列的軍兵佮你去相刣，因為耶和華無保護𪜶。設使𪜶佮你去，的確會刣輸，因為刣贏，刣輸，攏是對耶和華。」亞馬謝對先知講，「我已經賞賜𪜶濟濟銀；拍損到才濟，今欲怎樣？」先知應王講，「耶和華有權能，會用不止較濟賞賜你。」王聽先知的話，就教以色列的兵倒去。隻的軍兵看見亞馬謝毋准𪜶相佮去相刣，不止受氣，倒去的時，就攻擊猶大幾若個城，刣死三千人，搶錢財物件濟濟。
亞馬謝教intò去，就𤆬家己的兵去以東地交戰，大刣贏，刣死濟濟人，攻破城牆，搶𪜶的物倒來。佇所搶的物的中間有偶像幾若仙；亞馬謝無照上帝的命令毀壞伊，是帶到耶路撒冷，家己服事伊親像做上帝。
耶和華大受氣，差先知去共亞馬謝講，「隻的神明袂救𪜶遐的百姓脫離你的手，你欲汰會去服事𪜶？」
王應講，「甚物人設立你做王的謀士？著靜靜，免得受刑罰，」先知看見王毋受教示，就無閣諫諍，獨獨講一句，就是講，「你行這个代誌，閣毋聽我的話，我知上帝有定著的意思欲予你敗。」
亞馬謝刣贏以東的人倒來，心肝驕傲，掠家己勇猛，就對以色列王討戰。彼時耶滬的孫，約哈斯的囝約亞西做以色列王。約亞西回譏刺的話，共亞馬謝講，「你較好毋通。」
亞馬謝毋聽，決斷欲去交戰。約亞西贏伊，直直入耶路撒冷的城，捙倒城牆，搶耶和華殿內佮王宮內的金銀器具，提去撒馬利亞。
亞馬謝對驕傲硬心，才敗到按呢，猶攏毋反悔，後來伊本國的百姓造反刣伊，真正淒慘。
人放捒上帝，趁私奇的意思來行，的確是危險。

先知以利沙不止老，破病傷重。欲臨終的時，以色列的王約亞西去探伊。約亞西雖然無攏總趁上帝的法度，猶久真對重以利沙，知以利沙有利益國內濟濟項；今看見欲死，就大憂悶。去見伊的日，啼哭講，「我的父啊，我的父啊，你是以色列的戰車，馬兵。」以色列族已經予亞蘭國的人攻擊濟濟擺，所以約亞西不止煩惱，驚了以利沙若死，耶和華上帝無欲幫贊伊。以利沙愛王倚靠耶和華，通得著好膽來較贏對敵，就行一項的代誌做兆頭，共王講，「著攑弓箭。」王就攑。閣共王講，「用手拔弓，就拔。以利沙扞王的手，閣講，「開東勢的窗仔門。」就開。閣講，「射箭，」就射。以利沙就講，「耶和華拯救的箭，是救百姓脫離亞蘭人的手。你佇亞弗會攻擊亞蘭人到剿滅𪜶。以利沙閣共王講，「著攑遮的箭；」王就攑。閣講，「著射佇地裡。」
王的心志無甚物熱，射三擺就煞，以利沙就受氣，共王講，「你若射五，六擺，就會攻擊亞蘭人到剿滅，今會較贏𪜶到三擺若定。」
約亞西的老爸約哈斯做以色列王的時，彼霎哈設做亞蘭王，常常攻擊以色列國，霸佔幾若個城，拄拄應驗以利沙早前對伊本身所講的話。今哈設死了後，約亞西去拍亞蘭人，刣贏三擺，克服老爸早日所失落的城，約亞西拄拄刣贏三擺若定，照以利沙的話。
以色列人在早的風俗佮咱這時無同，𪜶無用棺柴，是將布包身屍，下佇石洞。洞有的是生成的，有的是人鑿的。以利沙死，敢有埋葬這號的墓。過年魔壓的兵來侵以色列地。有人咧出葬，看見軍兵規陣來，就驚，隨時㧒身屍佇以利沙的墓內。身屍磕著以利沙的骨頭，就連鞭閣活起來徛。

約亞西死了，伊的囝耶羅剖暗紲接位，做以色列的王四十一年久。彼霎以色列人不止艱苦，予別國冤枉。上帝就憐憫，予耶羅剖暗克服幾若個城佮地方；若是耶羅剖暗無趁耶和華的法度，猶原學前的王的歹。這个王叫做第二的耶羅剖暗，佮早前的耶羅剖暗同名。
耶羅剖暗的時有先知名約拿，耶和華命令伊著去責備尼尼微人的歹。
尼尼微是不止大的城，是亞述的京城；亦是真歹的所在。王佮百姓攏拜偶像，無敬畏上帝。
約拿聽上帝的命令，毋愛去；就斡向去約怕，佇遐搭船欲去他魦，水路不止遠，是愛閃避耶和華上帝的面前；總是無想上帝逐所在佇咧，人袂閃避得，親像代pi̍t祈禱上帝講，「我有甚物所在通去，來閃避你的神？有甚物所在通走，來脫離你的面前？我若伯像到天頂，你踮佇遐；若趨我的舖蓋佇陰府，你亦佇遐。我若借日頭的翼股來飛去海角徛起；佇彼呢你會牽我，你的正手扶持我。我若拍算烏暗會遮我，就暝時會變光來照倚；烏暗袂遮人佇你的目睭前，暝時是光光親像日時，烏暗光明無癒。」
＊詩篇13：7－13。

耶和華大受氣約拿的所做，欲大大譴責伊，出在伊落船起身。船行的時，上帝予大風忽然起；海湧不止大，船差不多欲沈落去。遐的水手不止驚，將船裡的貨㧒落海，予船較輕，攏無保惜船內的物，獨獨顧𪜶的性命若定。逐人求𪜶所拜的神明來保護，毋知管海佮風是天頂真的上帝。彼時約拿佇船艙咧睏，船內的人咧求的聲攏無拍醒伊。船主本身來叫伊講，「你啥事睏到才重眠，著起來，祈禱你的上帝，檢采伊會照顧咱免得死。」
約拿連鞭起來，看見船不止危險，知因為啥事才抵著這个危險；遐的水手攏毋知，所以相佮講，「毋值著來拈鬮，看咱今仔日抵著這个災禍是巳tsuī猶的緣故。」大家就拈鬮，約拿拈著。這是耶和華所做，予水手知是約拿的罪；亦予約拿知罪反悔，認家己的悖逆。
水手看見約拿去拈著；就問伊講，「咱才的因為啥事抵著這个災禍，著真實共阮講；你是甚物國，蔘物百姓，對甚物所在來，做甚物經紀？」
約拿彼時知伊本身有重罪，毋敢毋認，隨時老實共𪜶講，「我是希伯來的人，我敬畏天頂的上帝耶和華，焦地佮大海攏是伊創造。約拿閣老實共𪜶講，伊是欲閃避耶和華。水手已經知這个代誌，就大驚，問伊講，「你啥事行這个代誌？」閣問講，「這揲海湧大到按呢，阮應該著怎樣款待你，才予風湧會煞？」
約拿講，「恁著將我㧒落海，風湧就煞；我知恁抵著這大風，是因為我的緣故。」
約拿甘願食罪，毋甘予水手為著伊受艱苦。
遐的水手亦毋甘㧒伊落海，出力搖櫓看會倚岸猶未；總是袂話，因為湧攏無定。
水手才求耶和華講，「求你毋通因為這个人予阮死；阮若㧒𪜶落海，毋通掠阮親像害死無罪的人。」𪜶就將約拿㧒落海，連鞭無閣看見，對按呢大湧隨時定。按呢耶和華予遐的水手知伊有大權能，掌管風，海；亦予𪜶知伊是聖的上帝，不止怨恨歹；閣予𪜶會曉得𪜶所拜的偶像是假的，袂畫庇佑𪜶。水手彼時看見按呢，不止敬畏耶和華，獻祭物，閣下願。

上帝雖然譴責約拿，心猶久疼伊，愛護伊知家己的罪來反悔，毋是欲予伊死；就用一項不止奇怪的法度來救伊；就是備辦一尾的大魚，水手拄仔㧒約拿落去，大魚就吞伊。約拿踮佇魚的腹肚內三日，三暝無死。
耶穌踮世間的時，有一擺講起約拿佇魚腹肚內的代誌，來比並伊家己tâitī墓內。人譏刺伊講欲看神跡，耶穌應講。「姦淫惡毒的四代求神跡，獨獨先知約拿三日三暝踮大魚的腹肚內，親像按呢，人子得欲三日三暝踮地的內面。」
約拿佇魚腹肚內艱苦的時，就祈禱上帝，認罪，求上帝憐憫。上帝聽伊謙卑咧求，就命令大魚吐伊佇岸裡。
約拿對魚的腹肚出來，耶和華閣再命令伊講，「著去尼尼微的大城，將我代先所共你講的去共遐个人講。」約拿這擺趁命令，隨時起身去到尼尼微城。

尼尼微城是真大。約拿入城行一日的路，大聲連連叫講，「閣四十日，尼尼微城的確倒壞。」尼尼微人信上帝這个話，對尊貴到卑賤，穿麻衫禁食。尼尼微王聽見這个代誌，就落王位，褪王服，穿麻衫，坐佇火灰。王佮大官出告示，遍遍共城裡的百姓講，「人佮精牲，牛羊攏總著禁食，也著穿麻衫，迫切求上帝，人人除去家己的歹，毋通閣行橫逆，才向望上帝越轉伊的心志，煞伊的受氣，予咱無死。」對彼霎百姓除去舊的歹。上帝監察，才回伊的心志，無將所講欲降的災禍來降落。
尼尼微的人聽約拿傳道理一日若定，就反悔罪；今咱的機會比𪜶不止較好，閣較著醒悟，親像耶穌講，「尼尼微人當審判的時得欲起來責罪這四代的人，因為尼尼微的人聽約拿的話來反悔改變，若是佇遮有人較大約拿。」
上帝這霎親像在早，是大慈悲；人若誠實反悔，改𪜶舊的歹，上帝的確歡喜赦免𪜶的罪。聖冊記載上帝的話，講，「我指家己來咒誓。我無掠人行歹致到死做歡喜；所以恁以色列的人著反悔，離開恁歹的品行；乜使行死的路。」

約拿看耶和華欲寬容尼尼微城，就受氣，祈禱耶和華講，「主矣，我佇本國的時，敢無拍算你會寬恕這个城媽？所以我才欲走去他施，毋愛來。我知你是仁慈的上帝，常常勸憐憫，無降落所講的災禍。今我求耶和華討我的性命，寧可死較好。」上帝問伊講，「你因為這个代誌來受氣有合媽？」
彼霎約拿出城，佇東面坐，離城無偌遠；佇遐家己搭一個寮仔，踮佇遐秋凊，愛看這个城到尾怎樣。尼尼微彼時不止熱，約拿坐佇遐艱苦；耶和華可憐伊，予一欉蓖麻發生，連鞭大欉，通遮約拿的頭殼，來解伊的憂悶。這欉植物，照希伯來的音，名叫居家恩，敢是厚葉會做蔭影。約拿得著這號來遮身，真歡喜。過明仔早起上帝予蟲車彼欉蓖麻，就礁拉去；到日出的時，上帝起東風，彼个氣不止燒，閣日曝約拿的頭殼，予伊熱到欲絕氣；約拿就講，「寧可死較好，我毋愛活。」上帝問約拿講，「你為著這欉居家恩來受氣有合宜媽？」應講，「我受氣到死，亦合宜。」
耶和華閣講，「這欉毋是你栽的，亦毋是你照顧的，一暝發起來，一暝閣焦企，你尚且有保惜，何況這个尼尼微的大城，有十二萬較加的細囝，亦有濟濟精牲，我敢毋著保惜媽？」
約拿後來的代誌，聖經攏無講；咱攏袂知。
上帝饒尼尼微人的性命予咱通知上帝的疼人到怎樣。咱亦著疼人，毋通要緊家己的代誌較過頭疼人；常常著歡喜利益人；親像保羅講，「逐人毋通專專顧家己的代誌，亦著顧別人的代誌。」

第二的耶羅剖暗做以色列王的時，亞馬謝的囝烏紗雅，紲接老爸的位，做猶大王。烏紗雅十六歲坐位，所行親像𪜶老爸亞馬謝，佮𪜶公約亞西的款，起頭行好服事上帝。彼霎猶大國內有先知人不止有智慧，名撒加利亞；烏紗雅趁伊的教示，上帝就庇佑，予伊較贏對敵，亦逐項興旺。
烏紗雅亦有起濟濟堅固的樓；有的箸耶路撒冷的城頂，有的箸內山平洋的所在，來保護伊的國；亦佇平洋開濟濟水井，予伊的田園，果子宅佮精牲大興旺；亦揀濟濟兵，備辦軍裝齊備，予伊的富貴的名聲播揚佇四面的國。
可惜烏紗雅到才興旺，心肝變驕傲，犯著上帝的命令，自專入上帝的殿燒香。祭司看見烏紗雅入殿內，就綴伊入，共伊講，「你毋通佇耶和華的面前燒香，獨獨亞倫的囝孫設立做祭司的才通。著出這个聖的所在；你已經犯罪，行這个代誌，耶和華的確袂予你得著榮光。」
烏紗雅受氣祭司，毋聽𪜶的話，所以上帝譴責伊，予伊起癩ko。王徛佇壇邊，祭司看見伊的頭額起癩ko，隨時趕伊出殿，因為癩ko的袂得通踮佇聖的所在。烏紗雅知上帝譴責伊，家己亦是愛緊緊出來。烏紗雅一世人癩ko著踮別間厝家己徛，袂得通閣入耶和華的殿；亦袂畫管轄百姓，料理國政。伊的囝約坦來替伊料理代誌；聽候父死了後，才紲接伊做王。
咱讀這章通知上帝不止怨恨驕傲的心，親像聖經講，「心驕傲，到尾的確敗壞。」

烏紗雅做猶大王的時，第二的耶羅剖暗死，伊的囝撒加利雅接位做以色列王，六月日久若定，行歹拜偶像；上帝代先應允耶滬欲予伊的囝孫做以色列王閣四代久，今已經有滿，因為撒加利雅是耶滬的橄欖孫。
有一人名沙龍謀反刣撒加利雅，篡位做王，一月日久；閣有人名米拿現出頭刣沙龍，家己做王十年久。米拿現的所行親像前的王違逆上帝的法度，惹大受氣；國若久若衰微。彼揲亞述國的王名普累，帶兵來攻擊以色列地；米拿現認輸，降服，抽百姓濟濟銀進貢亞述王，請伊保護伊的王位。亞述王受著銀，就倒轉去本國。
米拿現死了，伊的囝卑家喝紲接做王；猶原行歹，坐位兩年；伊的大將名比加，謀反刣伊，篡位做王二十年久。比加亦是親像代先的王違逆上帝的法度，加添𪜶國的災禍。伊做王的時，亞述國的王，名提革拉比列色，來摃破以色列地幾若所在，掠濟濟人去亞述。
有一人名和世亞謀反，刣比加篡位，做王九年久。和世亞做王的時，以色列國予亞述王撒饅以色毀壞，掠眾百姓去本國；以色列國就無去。這个代誌下底二十一章講較詳細。

猶大王約坦坐位，就是以色列王比加坐位的第二年，是好的人，行好佇耶和華的面前，總是百姓猶原照舊犯著上帝的法度。
約坦修整耶和華的殿；創耶路撒冷城牆較堅固；閣佇樹林內起顧守的樓。約坦刣贏亞文族，𪜶就來進貢銀，以及大小麥濟濟。約坦漸漸強，因為伊行正直的路佇耶和華的面前，耶和華就幫贊伊。約坦的時陣，亞蘭王利新，以色列王比加，合攻做猶大國的對敵。
約坦死了，伊的囝亞哈斯紲接伊坐位；所行不止歹，就是鑄偶像，服事假的上帝巴勒，燒伊的囝，查某囝做祭物。
上帝大受氣，准亞蘭王來攻擊較贏，掠濟濟百姓去大馬色的城；閣准以色列王比加來拍猶大族，刣死真濟人，閣掠濟濟百姓，搶物件倒轉去撒馬利亞。以色列人贏了後，上帝的先知來共𪜶講，「你毋通掠恁的同伴做奴才，來得罪耶和華。」大家就照先知的話放所掠的百姓倒去。
閣以東人，非利士人來蹧躂猶大地，百姓真慘，亞哈斯就請亞述王來幫贊。亞述王名提革拉比列色，就帶兵來猶大地；總是無幫贊，反轉加添百姓的艱苦。亞哈斯才將殿堂內，王宮內佮大官的家裡濟濟物布賂亞述王；猶原無得著幫贊。猶大族抵著隻的災禍，是因為亞哈斯大大違逆耶和華，百姓亦學伊的歹。亞哈斯抵著艱苦的時攏無反悔，益發違逆耶和華的命令，就是去獻祭亞蘭族所拜假的上帝，戇戇拍算伊有幫贊亞蘭人，敢會幫贊咱。對按呢家己取罪過，來害到猶大眾人。亞哈斯閣將上帝殿內的器具來毀壞，路尾關密殿門，佇耶路撒冷逐所在搭祭壇，燒香服事假的上帝，來惹列祖的上帝耶和華的大受氣。亞哈斯死，伊的囝希西加紲接。

早上帝用十支派交予耶羅剖暗，有應允伊講，若攏總趁上帝的命令，就以色列國的確予伊佮伊的囝孫久長掌管。總是耶羅剖暗佮伊的囝攏無趁上帝的命令，閣連累百姓得罪上帝，所以上帝剿滅耶羅剖暗的家，用國予別人。新王攏親像耶羅剖暗行歹，所以攏剿滅，予人知上帝真怨恨歹。可惜以色列百姓攏毋承受教示；王佮百姓若久那離開上帝，裝偶像去拜。上帝寬容伊久久，愛𪜶反悔閣再歸佇伊；有時差聖的先知來勸𪜶，百姓攏無欲聽；有時准對敵來攻擊𪜶，欲叫𪜶醒悟來反悔。百姓濟濟擺艱苦的時，求上帝。上帝准，救𪜶出對敵的手。艱苦過身，百姓閣再袂記得耶和華，連鞭閣去拜偶像。𪜶行按呢已經久久啦，所以上帝大受氣，袂閣吞忍得，就予對敵來毀壞以色列國，掠百姓去外國的所在，以色列國就無去，親像下面所講。
和世亞做以色列王的時，亞述國王名撒饅以色，來圍困撒馬利亞城相年久：到尾拍倒彼个城，掠百姓去亞述國。亞述王就撥𪜶本國幾若省的人去撒馬利亞的地，徛起遐的城。隻的人來到撒馬利亞徛起，袂曉得敬拜真的上帝，猶原咧拜𪜶本所在的偶像。上帝責備𪜶，予獅生湠佇𪜶的中間傷害人。
大家驚，奏亞述王，講，「王所撥的百姓去到撒馬利亞屬遐的城邑徛起，毋bathit的地方本所拜的神明的法度，所以彼个神明責罰人，予獅生湠佇𪜶中間咬死人。」王就出命令講，「前日所掠來的祭司，中間著伐落一人予伊倒去彼呢企起，將彼个地方本拜神明的法度，來教示人。」
按呢生前日所掠去亞述地的祭司，一人倒來以色列地，徛起佇伯逐利，教示眾人敬拜耶和華的代誌。可惜這个祭司敢毋是屬佇亞倫的家，上帝所設立做祭司；敢是屬佇耶羅剖暗所設立做祭司彼輩的人，拜牛仔的像，講是拜耶和華，其實是直直違逆耶和華的誡命第二條。這號祭司的教示有淡薄真實的道理，相濟濟項異端。
眾百姓受祭司的教示，雖罔講有敬畏耶和華上帝，攏無除去𪜶舊的掔損，逐人遊玩服事𪜶祖公所服事的神明，假的上帝，設立親像人做祭司，搭濟濟祭壇，照家己的意思獻禮物，有人將家己的囝，查某囝來燒做祭，這號歹的風俗傳到後裔，亦自然予上帝袂歡喜。

亞哈斯的囝希西加做猶大王，無親像𪜶老爸的款，是學𪜶先祖代pi̍t的所做。猶大國已經真慘，上帝的殿無開，逐所在是tshāi偶像，燒香獻祭予假的上帝，無獻予耶和華。希西加愛引𤆬百姓閣歸佇耶和華，就毀壞逐所在的偶像佮祭壇；亦毀壞摩西早前所鑄的銅蛇，因為百姓掠做有聖，去燒香服事。希西加聚集祭司佮利未人，因為𪜶是咧料理殿裡的代誌。已經聚集，就用不止要緊的話來苦勸𪜶，共𪜶講，「恁著聽啊，咱頂四代的序大人放捒上帝，拜偶像，關殿門，佇聖所無燒香，亦無獻祭佇耶和華的面前，按呢是惹上帝的大受氣。今我勸恁閣再歸倚上帝，誠心敬拜服事伊；放捒偶像，大家佮上帝立約，向望會煞伊的大受氣。
祭司佮利未人歡喜聽王的話，連鞭去整頓耶和華的殿；內面垃儳的物摒出；閣創器具，替亞哈斯所毀壞的排佇內面。
逐項已經備辦好，照禮數予耶和華的殿清氣相，祭壇，几桌佮逐項聖的物攏排，希西加早早起來，聚集耶路撒冷的大官，像殿堂欲獻祭物，認罪求上帝赦免；就是獻牛，羊濟濟隻做贖罪的祭；閣獻幾若千隻牛，羊佮禮物做燒祭，感恩的祭，顯明眾百姓歸佇耶和華；王佮百姓真歡喜。利未人用逐號的樂器吟詩呵咾上帝，眾人歡喜到袂顧得。

在早上帝救伊的百姓出埃及國，就設立踰越節，命令歷代的人逐年著守做記念；今幾若代百姓無照法度守彼个節。希西加已經修整殿堂予伊清氣相，就設法度予百姓照上帝的命令守踰越節。
王佮大官寫批招本國佮以色列國的百姓來耶路撒冷守節期，猶大眾百姓同心歡喜趁。以色列人濟濟冷笑帶批的差使；猶久有人歡喜來耶路撒冷，佮猶大人同守節期。
按呢生真濟人聚集佇耶路撒冷，從中對以色列地來的，濟濟猶未行摩西所傳誠清氣的禮數；照法度毋通食節筵，猶久來食，亦無傷害，因為希西加替𪜶祈禱上帝，允伊的所求來赦免。
百姓踮遐守節七日久，佇上帝的面前認家己的罪，呵咾上帝的大恩典；大家真歡喜。大家守七日了後，就相佮議論欲另外閣守七日。逐日呵咾耶和華，歡喜到袂顧得。通耶路撒冷亦是按呢。守節已經明白，大家就去猶大地逐的城，佮以色列地幾若所在，廢無偶像，撦倒祭壇，然後才倒去𪜶的所在。
服事上帝的法度禮數濟濟予猶大人放荒廢，希西加出力攏閣興起；分派祭司佮利未人閣行𪜶的職份；命令眾人著將牛，羊，五穀，果子逐項照法度來獻，通做燒祭，贖罪佮感恩的祭佇耶和華的殿堂；亦著抽十分的一份做利未人的路用。百姓學王的熱心攏總趁，通國大歡喜。
世間第一平安的，就是專心服事上帝的人。咱佇世間若呵咾上帝，就是學天頂的聖徒天使的樣，總是咱佇世間袂畫專心服事上帝，因為有濟濟項的阻擋；若是到天堂的時，就會專心永遠呵咾伊無煞。
希西加佮百姓毋但得著心肝平安歡喜，閣得著上帝庇佑；希西加就較贏非利士人，閣脫離亞述王的管轄，毋駛進貢伊。

希西加是不止好的人，猶久會錯誤，所以著受責備。上帝准亞述王西拿基立攻擊猶大地，攻破侵占幾若個城。
咱毋知希西加彼霎行甚物毋著，才抵著這號的責備。檢采伊的心想家己亨通的代誌，就生出驕傲，無直直倚靠上帝，是趁人臣佮武官的意思，倚靠家己的氣力傷過頭，閣求埃及王幫贊，按呢拄拄違逆先知以賽亞所勸的話。
然後希西加好膽的心攏失落；就差人將金佮銀真濟去予亞述王，請伊離開猶大地。
無偌久亞述王閣來，彼霎差三個大官，帶軍兵去耶路撒冷，到王佮百姓攏總著連鞭投降，予亞述王遷徙去亞述地。三個差使的中間，出頭替王講的，名：拉伯沙基，講不止大話，亦大褻瀆耶和華上帝的名。
希西加聽見彼个話，心就煩惱，拆裂伊的衫，穿麻衫入殿求上帝，將這个代誌排列佇上帝的面前；閣差人去見先知以賽亞。奉差的人攏穿麻衫去，用王的話共以賽亞講，「今仔日是艱苦憂悶的日，亞述王差拉伯沙基來褻瀆永活的上帝耶和華。你的上帝耶和華檢采聽見伊的話，就因為這个話來責罰伊，救百姓脫離𪜶的手；所以求你替所留的百姓祈禱上帝。」以賽亞受默示，教奉差的人著回覆王，共伊講，攏毋駛驚拉伯沙基的話；上帝的確會拯救。
西拿基立的差使亦倒轉去回覆。彼霎西拿基立聽見估實王得欲來佮伊相刣，所以無閒通𤆬軍兵去拍耶路撒冷，就創批差人去予希西加。批內是講大話，閣褻瀆耶和華的名，親像代先的款式。希西加接著批，就閣入殿堂迫切祈禱，攏總託仗上帝。上帝准伊所求，差以賽亞去見希西加，共伊講上帝的確救伊，閣欲大大責罰亞述王，毋准伊陷害耶路撒冷，毋准伊射一枝箭佇城內；的確予伊見笑倒去本國。
彼暝上帝就差天使到亞述的營盤，剿滅十八萬五千人；西拿基立見笑倒去𪜶本國。閣無偌久佇宮廟咧敬拜偶像，伊的囝的中間兩人入去刣死伊。

彼時希西加抵著破病不止傷重，差不多欲死。以賽亞去見伊講，耶和華有講，「你若有甚物欲吩咐，著講，因為你的確死，袂閣好。」希西加聽見按呢，面越向壁祈禱講，「耶和華啊，向下數念我行好佇你的面前，真實無濫糝。」祈禱明白，大啼哭。耶和華閣默示以賽亞，共伊講，「你著閣再入去見王，共伊講，「我耶和華聽見你祈禱，看見你流目屎；我的確醫好你的病，閣三日你會像我的殿，我欲添你的歲壽十五年，閣救你佮這个城脫離佇亞述王的手。我的確為著家己，閣為著我的奴僕代pi̍t的緣故保護這个城。」以賽亞閣吩咐著提無花果一鉼來糊，糊就會好。
王聽見以賽亞的話，就講，「我thái討會知耶和華的確醫好我，予我閣去伊的殿？有甚物兆頭通予我看？」以賽亞應伊講，「耶和華的確欲用兆頭予你看。你愛日影進前十度，猶是退後十度？」希西加𪜶講，「我愛日影退十度。」
以賽亞就求上帝，上帝准。希西加果然看見日影退十度。」
希西加病好的時，毋但去殿堂，閣做詩來呵咾上帝。

希西加的時，巴比倫才出名，勻勻仔成做有名的國。巴比倫王聽見希西加病閣好，就寄一張批來予伊，閣寄禮物來送伊。希西加看見巴比倫王差人來，就歡喜將伊國內的物攏予𪜶看。伊做這个代誌是毋著，愛護人呵咾伊的榮顯。
以賽亞來見希西加，問伊講，「遐个人對貼落來，佮你講甚物？」希西加應講，「對遠遠來，就是巴比倫。」以賽亞閣問，「𪜶佇皇宮內所看是甚物？」應講，「通皇宮內府庫的物攏總予伊看。」以賽亞講，「著聽耶和華的話，對在早到今，你皇宮內的物，佮你列祖所積聚的，攏總會遷徙去巴比倫，無留一項；你的囝孫予人掠去做巴比倫王的太監？」
希西加聽見按呢，知家己有罪，就共以賽亞講，「你所傳耶和華的話不止好；」講，「我猶佇咧的日，猶原享受平安，敢毋是好嘛？」
遐的十五年滿，希西加就死，埋葬底代pi̍t的後裔的冢地。猶大族佮耶路撒冷的百姓攏尊敬伊。

希西加已經死，伊的囝馬拿西十二歲紲接伊，做猶大王五十五年久。伊攏無學伊的老爸的好款式，反轉去拜假的上帝巴勒。做王的時，就將𪜶老爸早日所毀壞的祭壇閣再起，亦拜日，月，星辰，將伊的囝燒來獻祭，用假的上帝的像𫞼佇耶和華的殿，閣窘逐害死濟濟人。猶大的百姓學伊的款，通國悖逆耶和華，行濟濟項的不義，犯著上帝的大受氣。上帝差先知來勸王佮百姓；𪜶攏毋肯聽。對按呢以賽亞前日共希西加所講的艱苦今咧欲到。耶和華出在亞述國的軍長來掠馬拿西，用鐵鍊縛，押到巴比倫城。馬拿西佇遐咧受艱苦，心就反悔，知是悖逆上帝才抵著按呢。伊就求上帝，閣佇上帝的面前家己謙卑。耶和華准伊所求，予伊閣倒來耶路撒冷做王。對按呢馬拿西知耶和華真正是上帝；無閣再服事偶像，紲毀壞伊的祭壇，命令通國的百姓著求真的上帝；可惜百姓無專心趁。
馬拿西死了，伊的囝亞文紲接伊的位，做王兩年久；行歹佇耶和華的面前，無學伊的老爸路尾反悔的款式，是犯罪閣較傷重。伊的人臣反，刣伊佇皇宮內。百姓才設立伊的囝約西亞做王。

約西亞做王的時八歲若定。伊佇耶路撒冷做王三十一年，行耶和華所歡喜的，斟酌學伊的祖代pi̍t的所行。坐位第八年，就是十五歲，才熱心來服事伊的祖代pi̍t的上帝。
上帝聽伊的祈禱，照顧伊，用聖神來開伊的心竅，予伊會曉得料理國內的代誌。
坐位十二年，遍猶大地佮耶路撒冷的城，出力毀壞逐號的偶像佮祭壇；將偶像搥成粉，掖佇祭偶像的人的墓，閣將拜巴勒的祭司的骨骸燒佇巴勒的壇頂。
約西亞坐位十八年，設法欲修理耶和華的殿，就吩咐人來做這个代誌。王將百姓所抽來橐佇耶和華的殿的銀，交修理殿的人，予𪜶去買柴料佮石，去做修理的路用。遐的師傅是老實公道；所以王佮百姓攏信伊，用銀交予𪜶，毋sáekap伊算數。
咱應該著學這號的款式，逐項著存良心。檢采予人託仗買物，毋通想欲偷趁；猶是做生理，著公道，毋通騙人一個錢。咱著記得硩做甚物代誌，是親像佇上帝的面前硩做。

修整殿的時，祭司頭名希勒加，忽然看見一卷律例的冊，就差一人名沙番，提起予王看。沙番讀予王聽。王聽見，隨時拆裂伊的衫，不止憂悶。
猶大國在早的冊，毋是親像這霎用紙印來敆，是用皮寫來捲。約西亞的時，聖冊猶未偌濟本，有摩西的五經，檢采有閣幾本合做一卷。照法度，原本著收囥佇約櫃，早前歹人做王，愛百姓悖逆耶和華，去拜假的上帝，無對重聖冊，敢是出力愛攏總滅無。咱通拍算，有敬虔的祭司彼霎將彼卷原文鬚走，予王揣袂著，無通滅無。今修整殿的時就閣得著彼卷，才獻予王，王聽見所記載的話，知國大危險，因為犯著冊中所禁的。
彼時佇耶路撒冷，有一個女先知，名護歷代。耶和華用聖神默示伊的心，予伊會講上帝的話，約西亞就差人去請教伊。女先知教𪜶著回覆王講，「耶和華講，我的確降災禍tīchit的土地佮百姓，照彼卷冊內所記載的；因為猶大族放捒我，燒香服事別的上帝；所行犯著我的受氣，所以我降災禍無煞。猶大王差恁來問我，恁著共伊講，以色列的上帝耶和華有講，你聽見冊內所講的話，知我欲譴責這个城佮百姓；你的心內驚惶，家己謙卑反悔，拆裂衫，啼哭佇我的面前：因為按呢，我向下聽你，准你所求，的確予你善終，然後才降災禍tīchit的城。」
約西亞就將彼个冊讀予百姓聽，閣佮上帝立約，講欲專心服事耶和華，攏總趁冊內所記載。大家攏歡喜這个約。約西亞閣較認真掃除通以色列地拜偶像的代誌。早日耶羅剖暗佇伯利恆所起的壇亦做一下廢無。
約西亞滅無偶像了，就命令百姓守踰越節，服事耶和華。對彼霎獻祭禮不止濟，照摩西的冊所記載的來行。王用按呢來教示百姓，所以上帝降福氣予伊，佮伊的國，予𪜶平安濟濟年。
後來埃及王對猶大地經過，欲拍亞述國，約西亞出去佮埃及王相刣。伊做這个代誌是毋著，上帝無命令伊去，所以咧相刣的時，有著箭受重傷。人臣將車載伊倒來耶路撒冷；已經
幾位的大官聽見這个擾亂的代誌，就對王宮來耶和華的殿；已經到，祭司佮假的先知佇百姓的面前，過耶利米，講，「這个人講咱的城的確毀壞，是恁攏總知；應該著予伊死。」
耶利米就家己分訴講，「我真正有講這个話，恁眾人攏有聽見；總毋是我家己講，是耶和華差我，教我著講按呢。今著改恁的所行，趁恁的上帝耶和華的命令，就耶和華所講欲降災禍的代誌的確會煞。我這霎予恁掠著，死，活攏是佇恁的手頭，總是恁著知耶和華教我著講的話，的確會應驗；恁若刣我，就是刣無罪的人；彼个罪會歸佇恁佮這个城，佮攏總的百姓。」
遐的大官佮百姓聽見按呢，就共祭司佮假的先知講，「這个人用咱的上帝耶和華的名來講，毋通刣伊。」
百姓的中間幾若個老大起來，應先知美加的代誌，囥眾百姓講，「當希西加王的時，美加做先知，共猶大眾百姓講，萬物的主耶和華講，人咧欲犁純城的地變做親像田園，耶路撒冷咧欲變做樹林。希西加佮百姓減有害死美加媽？敢無敬畏耶和華，求伊憐憫？耶和華有回心轉意，所以災禍無降落。今咱若刣耶利米，的確受災禍。」
差不多彼時陣閣有一個先知名烏利亞，亦用上帝的命令，講耶路撒冷的代誌，佮耶利米的話平平。王聽見這个代誌愛刣伊，烏利亞知，就走去埃及的地。王差人去掠伊來刣；若是耶利米得著保護。

上帝命令耶利米著閣勸百姓反悔，就教伊寫上帝的話佇冊裡。這是上帝的大恩，毋愛剿滅伊的百姓。就共耶利米講，「檢采猶大的百姓聽見我所欲降的災禍，會反悔，離開𪜶的歹，我就赦免𪜶的罪過。」
對彼霎耶利米叫伊的朋友名巴碌，來寫上帝所講的話。巴碌已經寫佇冊，耶利米就共伊講，「我這霎有阻擋，袂得通去上帝的殿；你著去殿裡，將這个冊讀予百姓聽；檢采𪜶甘願解歹，耶和華就赦免𪜶。」巴碌照耶利米的話來行。有一人名米偕亞，聽見了，就去王宮通知隻的大官。大官聽見，就差人叫巴碌帶彼本冊來讀予𪜶聽。巴碌就來讀。讀明白，眾官驚惶，問這个冊的因由。巴碌𪜶講，「隻的話是耶利米講予我寫的。」大官就共巴碌講，「你佮耶利米請去篾--咧，毋通予人知；阮欲將這个代誌去奏王。」巴碌就去。
遐的大官將彼卷冊收起，才入朝去見約雅敬，用隻的話共伊講。約雅敬隨時差人去提冊來。彼時是寒天，王的厝內有起火咧烘燒。冊已經提來，讀佇王佮大官的面前。王聽三，四篇就受氣，用刀來劃破，㧒佇火爐裡。有幾若人勸伊毋通燒，王毋聽，閣差人去掠耶利米佮巴碌；若是揣袂著，因為耶和華囥密𪜶。約雅敬雖然燒彼个冊，總是袂畫廢無上帝的話，獨獨加添家己的罪過若定。
上帝到耶利米閣創一卷，照前的話來寫，閣著添句通知約雅敬，予伊知耶和華的確責罰伊燒彼卷冊的罪；王的後嗣袂紲接伊的位，王的身屍會予人㧒捔佇外面，日時受曝，暝時予霜凍；王的囝孫佮人臣亦著受重的責罰，閣代先所講攏總的災禍的確降落佇眾百姓。耶利米就趁上帝的命令，閣創一卷交予代書巴碌。巴碌趁耶利米的厝照舊來寫，閣加添濟濟話。
人看輕上帝的苦勸責備的話，真正是害家己，賣脫離得上帝的權。聖冊有講，「我叫恁，恁毋聽我；恁放捒我的道理，毋承受我的教示；所以災難已經到，恁就驚惶，我欲恥笑恁；到彼時求我，我無欲聽；盡力求恩，亦袂得著。因為恁平素無向道理，無敬畏耶和華，毋承受我的教示，藐視我的道理，所以家己取罪過。若是人聽我的話，的確平安徛起，無災禍通驚。

除猶大地四面幾若個小國以外，雙旁有兩個大國，就是埃及，巴比倫，彼霎真猛，常常相刣。猶大國佇中央，做細的國，雙旁的軍兵常常對猶大地經過，猶大地亦沓沓做兩個大國的戰場。因為按呢生，猶大國真危險，若無得著耶和華保護，自然廢無。今可惜王佮百姓已經拒絕耶和華，攏無欲反悔改變，就佇約雅敬做王的時，上帝降落災禍若久若重。
約雅敬做王本著認埃及王做主，來進貢伊。無偌久，巴比倫王尼布甲尼撒已經較贏埃及王，就攻擊耶路撒冷，掠約雅敬，用鐵鍊縛伊，欲押到巴比倫；後來改換意思，佮伊的約，予伊猶原做王，獨獨著認尼布甲尼撒做主，來進貢伊。
尼布甲尼撒亦有掠濟濟王親佮尊貴的人，閣搶殿堂內濟濟聖的器具；人佮物徙去巴比碾，聖的器具橐佇伊的宮廟內。過三年，約雅敬背約，大惹尼布甲尼撒的受氣；上帝亦准四面的小國攪擾約雅敬，攻擊猶大地。
約雅敬死了，伊的囝約雅鈞，紲接伊做王，亦是行歹，坐位三月外久。巴比倫王閣來耶路撒冷，設立約雅鈞的叔名西底加做王，掠約雅鈞去巴比倫。這擺閣搶殿內佮皇宮府庫攏總的寶貝；亦掠濟濟尊貴和傑的人佮師傅，攏共有一萬人，只有留宋兇人予西底加管理。（B。598年受掠）。
耶利米彼霎佇咧，巴比倫王准伊猶原踮遐。通用上帝的話教示百姓。
B。606年，巴比倫王命令伊的大官，名亞司比拿，佇以色列尊貴的人的中間，揀幾若個少年人，無毛病，好人才，有智識的，通予𪜶來跟隨王；用加勒底人的文字來教示𪜶。王閣吩咐著予𪜶好日食佮酒，連連到三年，才予𪜶徛佇王的面前。大官揀的人的中間有但以理，沙德拉，米煞，亞伯尼戈；照王的命令，逐日將王宮來的米糧佮酒予𪜶食，愛𪜶好風姿。
照摩西的例，驚了王宮內的物，有項算無清氣，毋敢食。但以理佮伊三個朋友，雖然無踮本國，亦無欲悖謬律例；所以但以理求亞司比拿講，「請你毋通閣用王的物予阮食。」亞司比拿不止疼但以理，所以無受氣，就應伊講，「我驚了你若無食王的物，會㾪，面色會青黃，賣值得同伴；按呢王會受氣我，害著我的性命。」
亞司比拿已經派一個料理啉食的官來管顧只四人，但以理就共這个官講，「求你請試看奴僕十日久，予阮便菜敆水就好；後來閣看阮的面，比食王的好物，遐个少年人的面怎樣；就通照你所看的來款待阮。」料理啉食的官允伊。但以理佮三個朋友真歡喜，逐日食便菜啉水若定。到十日，料理啉食的官來看，看見𪜶閣較肥，閣殼勇健，比遐个食王的好物的較贏。對彼霎彼个官獨獨用便菜予𪜶。
只四個人約束克家己，無對重快活，驚了得罪上帝。咱著學𪜶。這霎佇世間有濟濟項的毋好，上帝毋愛人行，所以咱著約束家己，親像耶穌有講，「人愛做我的學生，就著克家己，逐日背十字架來綴我。」

王所定著的三年已經滿，亞司比拿𤆬但以理佮三個朋友入朝見王。王考問，得知但以理，沙德拉，米煞，亞伯尼戈，只四人的聰明，比通國的𠢕人博士較贏十倍。上帝閣予但以理會曉得講未來的代誌，亦會曉得完夢。
有一暝，尼布甲尼撒王有夢見，予伊的心真煩惱，攏袂睏得。透早起來，召巴比倫的博士，司公，佮術士來完夢。已經到，王就共𪜶講，「我夢見一個夢，心內鬱抑愛知彼个意思，亦袂畫。」𪜶就講，「求王將夢共奴僕講，奴僕才員。」王應講，「我已經出命令，恁若無將夢佮夢的兆頭共我講，我的確刣恁，剿滅恁的厝。若恁將夢，佮夢的兆頭共我講明，的確得著大賞賜，大尊貴。」𪜶閣奏講，「請王用夢共奴僕講，奴僕就會曉完彼个兆頭。」王閣講，「我知恁是刁故意欲延遷騙我；今著將夢共我講，就我知恁會完。」
遐个人應講，「這个代誌無人做會來；獨獨著神明才會。」王就大受氣，命令著剿滅攏總的博士。
王命已經出，連但以理佮伊三個朋友亦著死，因為𪜶亦算是博士在內；若是𪜶的智慧無佮眾博士相同，是真的智慧，對耶和華所賞賜的。上帝的確會照顧伊，將夢的代誌來指示伊。但以理就入去求王，著限時予伊，伊就會將夢佮兆頭共王講。王准。但以理才倒轉去，請伊三個朋友相佮祈禱上帝，求伊施恩用這个隱密的代誌指示𪜶，免得𪜶佮巴比倫的博士做一下死。上帝彼暝默示但以理，予伊知彼个夢佮夢的意思。但以理的心不止多謝呵咾天頂的上帝，因為有施大恩典，允准伊所求。
但以理就去請侍衛頭𤆬伊見王。王問但以理講，「你會曉得我的夢佮兆頭媽？」
但以理應講，「王所問的代誌，無一人會共王講，獨獨天頂的上帝會用奧妙的代誌指示王。這揲這个隱密的事，我得著知，毋是對我比別人較有本事，亦毋是對我家己的好，獨獨予王知家己心內的所想。」
但以理閣講，「王你夢見一仙大像，不止榮光，徛佇王的面前，彼个款式不止通驚。彼个頭殼是用好金鑄的，胸合佮手是用銀鑄的，腹肚佮大腿是銅鑄的，腳節是鐵鑄的，腳尾佮腳指頭仔一半是鐵，一半是土。你咧看這仙像的時，閣看見一塊石，毋是人的手所鑿的，來摃彼仙像的腳尾到碎碎。對彼霎，鐵，土，銅，銀，今攏總碎蛻去，然後彼塊石變做大山，充滿天下。這是王你所夢的，是耶和華指示，予你通知後來欲到的事。」
但以理閣講彼个夢的意思。照咱看見夢要緊的事，是親像下底。
彼仙像，金的頭殼是指巴比倫，就是尼布甲尼撒所管的國；真榮顯富貴，廣闊強猛。
銀的胸合佮手是指波斯國。尼布甲尼撒死了後，二三十年，就馬大佮波斯的軍兵予波斯王古列𤆬𪜶來攻擊巴比倫，佔彼个地，將巴比倫做京城，國開闊強猛。
銅的腹肚佮大腿是指雅翻國，亦有名馬其頓，有時亦有叫做希拉國。古列了後，約略兩百年，就馬其頓的王亞歷山大來拍波斯國，亦將巴比倫做京城。伊的國真強猛，管轄到真遠。
鐵的腳節，人的意見無相同。亞歷山大死了後，伊的國分做四份；中間敘利亞後來做大國。遐的王的中間有一人，名安提阿，極殘忍款待上帝的百姓。鐵的腳節敢是指這國，若是有人拍算是指羅馬國。這个國雖鱙勇猛，亦會毀壞，親像腳尾有土相鐵，袂相食穿，袂久長。彼仙像要緊的意思，是咱知攏總對敵上帝的國，路尾的確毀壞。
摃彼仙像的石頭是指主耶穌基督的國，毋是人設立的，是上帝家己設立。耶穌親像大石，毋是人的手所鑿的，是自然有的。這綴石若久若大，是比並耶穌的道理若久若流通，到路尾會充滿天下，親像成大山，獨獨這个國會久長無煞。
但以理講煞，尼布甲尼撒王覆佇伊的面前拜伊，用濟濟物賞伊，閣封伊做巴比倫第一大的官。
但以理已經得著這號榮顯，亦無袂記得伊三個朋友；替𪜶求王著派𪜶治理巴比倫的事。王准。但以理一世人尊貴，猶原熱心服事上帝。

尼布甲尼撒王捌一擺創造一仙金像，kuâinn六十尺，闊六尺，下佇巴比倫度拉的平洋。出命到通國的文武官員著來拜這仙像。濟濟人已經聚集，傳命的人大聲叫講，「恁若聽見號頭佮逐號樂器的聲，就著覆咧拜王所立的像；若毋肯拜的，的確隨時掠伊㧒佇火爐裡。」
沙德拉，米煞，亞伯尼戈想袂得通趁這个命令，因為𪜶無拜過的上帝。耶和華有講，「除我以外，毋通有別的上帝，亦毋通雕刻偶像，來跪拜服事。」
樂器霆的聲出，王佮官府佮百姓真濟，攏覆咧拜。有人怨恨沙德拉𪜶三人，就奏佇王的面前講，「王啊，你已經出令，人若聽見樂器的聲，著仆咧拜金像；若毋肯拜的，欲㧒伊落火爐。現在有幾若個猶大人，是你設立𪜶做巴比倫的官，就是沙德拉，米煞，亞伯尼戈，𪜶無欲趁王的命令，毋服事你的上帝，亦毋拜你所設立的像。」王聽見按呢，不止受氣，隨時差人去掠𪜶三個來。
三人已經掠來，到王的面前，王問𪜶講，「恁真正無欲服事我的上帝，亦毋拜我所設立的金像媽？今著備辦，若閣聽見樂器的聲，著拜我所設立的像，我就赦免；恁若毋肯，就㧒恁落火爐。佗落一個上帝會救恁出我的手啊？」三人應講，「王啊，阮所服事的上帝有權能，會救阮出火爐。阮知伊的確救阮出你的手；設使若無，阮亦無欲服事別上帝，亦無欲拜你所設立的像。」
王聽見按呢，益發受氣，命令人予火爐比平常的時七倍較熱；就教勇壯的人縛𪜶，𪜶三人㧒落去。火爐不止熱，遐的勇壯的人予火舌爁出來燒死。
尼布甲尼撒王，金金看火爐，忽然真驚；叫遐的議事的官，共𪜶講，「咱敢毋是㧒三人落火爐媽？這霎阮看見有四人佇咧，逐的攏無縛，咧行來行去；身軀無傷害，其中有一個，伊的款式親像上帝的囝。」尼布甲尼撒王行近倚火爐門，大聲叫講，「沙德拉，米煞，亞伯尼戈，至懸上帝的奴僕啊，著出來。」三人就對火爐出，衫攏無燒去，頭毛無臭焦，身軀亦無火爐味。王佮眾官看見按呢，真奇怪。
尼布甲尼撒王，彼時就知耶和華是真的上帝，就呵咾伊，講，「多謝沙德拉，米煞，亞伯尼戈的上帝，因為有差天使救倚靠伊的人。今我欲出命令，不論甚物百姓，甚物國，甚物族的人，若褻瀆沙德拉，米煞，亞伯尼戈的上帝，彼个人的確剿滅，因為無別的上帝會救人到按呢。」
王彼時高升只三人的官爵。
這三人不止疼上帝，拍算寧可落火爐較好，的確毋通悖逆上帝，因為得罪上帝是閣較慘。

西底加做王佇耶路撒冷，已經咒誓欲降服佇尼布甲尼撒的管轄；然後趁伊的人臣佮百姓的意思，背叛咒誓的約；所以尼布甲尼撒差軍兵去攻擊猶大地。軍兵已經到，圍困耶路撒冷的城，忽然聽見埃及王出來欲佮𪜶交戰，𪜶就暫時離開耶路撒冷。彼霎耶利米將耶和華的話，通知耶路撒冷的人講，「巴比侖的軍兵的確會閣來攻打耶路撒冷，用火來燒。」因為耶利米講這號的話，閣責備大家背約的代誌，濟濟人怨恨伊，王的人臣拍伊，閣關伊落監。
耶利米店監裡濟濟日，王差人𤆬伊來，暗靜問伊耶和華的命令怎樣。耶利米直直共王講，的確會將你交佇巴比倫王的手；閣奏王講，「我未捌得罪王佮人臣百姓，關我落監是甚物緣故？求你莫得予我閣入彼間監，驚了會死。」西底加應伊，就命令人關伊佇外面監，閣吩咐逐日著供給伊米糧。
耶利米閣傳上帝的話講，「這个城的確交予巴比倫王，若毋肯出城的人，的確死佇刀劍，飢荒，瘟疫；若肯出城投降巴比倫王，的確得著活。」遐的大官受氣這个話，就對王的面前告耶利米講，「這个人用話哄，予百姓佮兵丁驚，予𪜶無心情通佮巴比倫的人相刣；就求王刣伊。」西底加本是無膽的人，毋敢講毋通刣，因為伊驚眾人臣；所以就講，「出在恁主意。」遐的官就掠耶利米，用索縋伊落井；落彼个井真艱苦，井無水，只有土糜若定。耶利米就躽佇土糜遐。
王宮內有一個太監名以伯米勒。伊聽見這个代誌，就去奏王講，「有人做不正，縋先知耶利米落井內；現在佇城內欠缺米糧，何況佇井內，敢毋予伊餓死媽？」王聽見按呢，隨時教以伯米勒領三十人緊緊救伊起來。
才的人就去，提舊布佮破衫縛佇索裡，縋落井內，共耶利米講，「你用舊布佮破衫包只兩條索，ngue̍h佇胳下空。」耶利米照𪜶的話來行，𪜶就拔伊起來，予伊猶原踮外面監。
西底加王無主裁，閣再召耶利米來，愛聽上帝有講甚物話抑無？耶利米共王講，「我若共你講，你會刣我；我若勸你，你毋趁。」王暗靜咒誓講，「我的確無害你，亦無將你交予對敵。」耶利米才講，耶和華有講，「你若甘願降服巴比倫王，就你佮你的家會保全性命，城亦袂予𪜶燒；你若毋肯降服，城的確燒去，你亦袂得著救；今請你著聽耶和華的話，才會得著平安。」
西底加教耶利米毋通將這个代誌咬人臣講；總是本身毋敢趁耶利米的話。
耶利米猶原踮外面監，直直到耶路撒冷城破的日。

西底加坐位九年，尼布甲尼撒王帶兵來圍困耶路撒冷；城內飢荒，瘟疫幾若月日；到十一年，城就破，西底加佮遐的武將透暝逃走。巴比倫的軍兵追𪜶。追到的時，就掠西底加來見巴比倫王。王不止歹款待伊，佇西底加的面前刣伊才的囝，予伊親目看見；亦刣猶大攏總的大官；閣猶西底加的目睭，用銅鍊縛伊，押去巴比倫關監到一世人。
巴比倫的兵毀壞王宮，佮城內攏總大間厝，以及所羅門所起上帝的殿，攏總燒去。殿內的聖物有的毀壞，有的帶去巴比倫；百姓濟濟亦予𪜶掠去；只有賰宋兇的若定。
尼布甲尼撒王吩咐武官著好款待耶利米，毋通陷害。武官差人放伊出監；看伊毋愛去巴比倫，就交予基大利照顧。基大利是猶大人；巴比倫王封伊做總督管所留的百姓。伊徛起佇米斯巴的所在，耶利米亦去踮佇遐。
走離的人，聽見巴比倫王封基大利，佇猶大地做總督，濟濟人倒來歸伊。
西底加的太監名以伯米勒，前有救耶利米出井，到欲剿滅城的時，上帝到耶利米著安慰伊的心，共伊講，耶和華有講，「我的確救你，無交佇對敵的手；你有倚靠我，所以我保護你，救你的性命，免得予刀刣死，我耶和華已經講。」
基大利佇米斯巴勸百姓著投降巴比倫王，講，「巴比倫王這霎刣贏恁，恁應該著聽伊的話，才會平安徛起這个所在，毋駛煩惱。」
濟濟人歡喜聽伊苦勸，佇米斯巴徛起，攏得著平安，有田園，果子園，所以踮遐硩葡萄汁，收果子濟濟。
過無偌久，基大利予王親名以殖馬利刣死；米斯巴的猶大人濟濟佮巴比倫的軍兵亦予伊刣；所賰的予伊掠去。然後一人名約哈蘭，娶兵去佮以殖馬利相刣，救出所掠的百姓。以殖馬利逃走去亞文的地方。約哈蘭𤆬所救出的人去伯利恆，耶利米亦佮𪜶佇咧。家請耶利米替𪜶求上帝；亦請伊教示𪜶，應該著怎樣行。耶利米允伊，眾人閣講的確欲趁耶和華攏總所吩咐。
過十日，耶和華就默示耶利米，耶利米就聚集眾人，將上帝的話共𪜶講。「設使恁若甘願徛起這个土地，耶和華的確救恁，免得予巴比倫王歹款待；恁若無欲聽，欲去埃及，耶和哥的確受氣，予利刀，瘟疫，飢荒，剿滅恁；所以我勸恁著聽耶和華的命令來降服。
眾人代先好嘴求耶利米幫贊𪜶，教示in；到這時，耶利米將上帝的話共𪜶講，攏毋中𪜶大家聽。大家嫌耶利米白賊，講，「上帝無差你用這號話共阮講，阮無欲聽你。」大家隨時備辦去埃及。可惜耶利米無礁得uâ亦佮𪜶去。
耶和華佇埃及閣默示耶利米，教伊著去共百姓講，「耶和華有講，恁已經看見我降災禍佇猶大，是因為𪜶服事偶像才按呢。恁雖然看見這个代誌攏無欲反悔，心亦毋謙卑服事我，反轉悖逆我幾若擺，這霎閣來埃及；我命令恁毋通來，遐無趁我的話。今的確降大的災禍來刑罰恁，的確予利刀，瘟疫，飢荒來剿滅恁，若親像早日治耶路撒冷刑罰恁的兄弟一樣，無一人走會離；路尾愛閣倒來本國的，攏袂畫。」
才的話真正是重。大家猶久硬心無驚上帝，閣大膽應耶利米講，「阮欲照家己的意思來行；欲燒香敬拜神明，親像咱的祖早日治猶大國的款式。彼時咱比這霎閣較平安；逐項物充足通用；逐項代誌是好，無抵著艱苦。所以阮今欲照家己的意思來敬拜，無欲聽你所講的話。」
耶利米心真憂悶，閣講，「恁著聽耶和華的話，講，的確降災禍予恁，無欲降福氣；踮埃及國的猶大人著受災殃，有性命通倒去本國是幾人若定；予恁知佗落一個的話，會應驗。

先知耶利米的結局的代誌，聖冊無講，外冊所記載亦無相同；有的講猶大人佇埃及不止怨恨伊，害死伊；閣有的講巴比倫的軍兵刣贏埃及的時，彼霎耶利米予𪜶帶去巴比倫，佇遐善終；若是無明的憑據，亦無干涉要緊的代誌，因為耶利米離開世間，是離開伊的艱苦，去享受天頂的福氣。聖冊有講，「人若盡忠到死，上帝的確用永活的冕旒賞賜伊。」
尼布甲尼撒王，去攻打埃及國，刣贏𪜶，彼霎上帝前默示耶利米的話，有應驗。猶大人佇遐受剿滅，到欲了欲了，所賰的無幾人。對按呢通知悖逆上帝的事，真正是慘。
尼布甲尼撒王所掠去巴比倫的猶大人，踮遐有濟濟項艱苦。佇遐無殿，無通獻燒祭。水邊的巴比倫人，攏是拜偶像，所以猶大人想起早日踮本國，怎樣咧吟詩呵咾敬拜真的上帝，今無，就啼哭；閣家己責備，為著甚物緣故才抵著這个艱苦；是知有犯罪，所以抵著按呢。其中濟濟人誠實反悔認罪，求上帝可憐𪜶。
上帝是慈悲的天父，無永永放捒伊的百姓；𪜶猶未去巴比倫的代先，上帝已經有應允，過七十年beh-koh𤆬𪜶倒來。百姓記得這句話，心就安慰，總是𪜶中間有的老，thái討會食到遐長歲壽，通閣倒去矣！所以濟濟人攏無心情通吟詩呵咾上帝，那吟，目屎那滒落來。猶久有人做詩來呵咾上帝。

尼布甲尼撒王有大權，因為有拍濟濟國；對按呢就驕傲。伊已經得著憑據知上帝是真，亦捌認上帝萬倍較贏伊所拜的神明；總是無真正反悔，猶原驕傲，貪世間的名聲。
上帝愛護王知家己的驕傲，閣欲教示伊佮天下的人知上帝掌管天頂地下，所以予伊閣再夢見。
王睏醒，想起這个夢真驚，心煩惱，因為毋知這个夢是甚物意思；就召巴比倫眾𠢕人來完。遐个人攏袂曉得完，然後王記得但以理𠢕完夢，隨時差人召伊來。但以理就來徛佇王的面前。王就講，「但以理啊，我知你予上帝的神感動，逐項代誌你攏知；今請你完我的望。」王隨時講彼个夢予但以理聽。
上帝默示但以理予伊知夢的意思。彼个意思是毋好。但以理毋愛共王講；若是王教伊毋駛驚，通直直講。伊才共王講明。「你所夢見彼欉樹，大欉閣勇，kuâinn到拄天，四方的人攏會看見；樹葉茂盛，果子生濟濟，夠額通養飼眾人；野獸來睏佇樹腳，鳥隻來歇佇樹枝。彼欉樹就是指王你本身。你這霎權真大，親像天的kuâinn，地的闊。你閣看見一個聖的天使，對天落來，講著剉彼欉樹，獨獨留樹頭，著用銅，鐵來縛伊，放下咧漂露，佮野獸相佮店，連連七年久。我今欲用彼个兆頭共王講。至懸的主已經定著命令，王的確予人趕出佮野獸相佮店，踮遐食草親像牛，閣予露水漂，歷過七年久，到你會曉得認至懸的主，掌管宇宙內，用國賞賜人是出在伊的意思。王啊，今我勸你著棄惡歸善，行公義，憐憫宋兇人，才通向望享受平安較久。」
停一年久，王攏無反悔；有一日，佇巴比倫的王宮內咧行遊，心想起伊的大國，就誇口講，「這个巴比倫的大城敢毋是我建置的媽？我將這个做京城，顯明我的權能，播揚我的榮顯。」推講的時，天有聲講，「尼布甲尼撒啊，你會失國，人欲趕你出，予你佮野獸相佮店，食草親像牛，聽候七年過，到予你知至懸的主掌管宇宙內。」王連鞭抵著這个代誌，就變癲狂，受趕出，無佮人店，食草親像牛，露水漂伊的身軀，到伊的毛親像鷹仔的毛，指甲親像鳥的爪。
親像彼欉樹已經剉起，總是根猶留咧，按呢上帝保全尼布甲尼撒王的性命，過七年就憐憫伊，醫好伊。
彼時尼布甲尼撒就變做謙遜；歡喜認上帝是萬王的王，萬主的主，獨獨伊有權會治理天頂地下，出在伊的意思來行，無人會阻擋。上帝閣服倒王的國，親像早日一般樣。
咱讀這章通知人驕傲是上帝所怨恨的。聖冊講，「驕傲的人上帝毋挃，謙遜的人上帝賞賜恩典。」咱的主耶穌本是至尊貴，伊臨到世間攏無驕傲，是溫柔謙遜，咱做耶穌的學生著學伊的款。

尼布甲尼撒王死了後，有一個王名伯沙撒，亦是驕傲愛奢侈悖逆上帝，無掠尼布甲尼撒所抵著來做警戒。
上帝的百姓猶大人久久犯罪，攏毋反悔；所以上帝准巴比倫的人較贏𪜶，遷徙濟濟人去巴比倫。若是巴比倫王佮百姓做這个代誌毋是攏趁上帝的意思，是趁家己的貪心若定；所以上帝亦大受氣巴比倫，定著的意思欲廢無彼國。
這个代誌上帝已經早早默示先知以賽亞講，「波斯，馬大的兵欲來攻擊巴比倫。」
有一個昏，伯沙撒王辦大筵席，請一千名的官。咧食酒的時大歡喜，王就差人去提早日尼布甲尼撒所搶上帝殿內的金杯銀杯。已經提來，就綴酒來啉，呵咾𪜶所拜的金，銀，銅，鐵，柴，石的偶像。𪜶行按呢是大沈褻瀆上帝。上帝金金咧看。
大家咧相佮歡喜，忽然有人的手的指頭仔出現寫字佇王宮內的壁。伯沙撒看見，大驚到二義掣，隨時召𠢕人來，教伊讀予伊聽；允若有人讀會來，就欲賞賜伊大榮顯。
才êgâu人入來看遐的字，無一個會曉得。然後皇太后聽見無人會曉讀，就入去見王，講起早日尼布甲尼撒所夢的代誌，無人會曉得完，只有但以理會曉得若定；所以共王講，「你毋駛鬱抑，著召但以理來，伊的確會解彼个字的意思。」
伯沙撒隨時差人去召但以理來，已經到，徛佇王的面前。王共伊講，「我聽見人講，你不止聰明，大智慧，會知奧妙的代誌。今你若會讀隻的字，解彼个意思予我聽，我就用紫色的袍予你穿，用金鍊仔予你掛，設立你治理國。職份踮第三。」
但以理應講，「大賞賜，我毋敢收，你通賞賜別人；我欲讀隻的字，解彼个意思予王你知。王啊，至kuâinn的上帝賞賜恁祖尼布甲尼撒大尊貴，大榮顯，眾人攏驚伊。已經得著按呢，心就起驕傲，上帝才甪伊的王位，除去伊的榮顯；予伊受趕出去佮野獸相佮店，到予伊知至懸的上帝掌管天頂地下，用國賞賜人是出在伊的意思。伯沙撒啊，你已經知這个代誌，猶久毋肯用謙卑的心佇上帝的面前，反轉悖逆伊，差人去提伊殿內的金杯，銀杯來貯酒；閣呵咾彼號袂看見，賣聽見，賣講話的偶像，若是創造天地萬物佮予你有活命的上帝，你無欲呵咾，所以上帝予手出現寫隻的字。彼个字就是美尼美尼抵結比歷意思就是上帝將你的國算做明白啦。上帝用稱來稱你，看你無夠重。上帝將你的國分開戶馬大，波斯的人。」
但以理講了，王就用紫色的袍，金鍊仔賞賜伊，閣出詔予伊做通國的宰相。彼暝伯沙撒予人刣死。

巴比倫的城不止闊大堅固行伍，通天下彼霎無一個城會佮伊比並得。古早的冊講城是四角，有兩層牆，外牆周圍約略把持你，kuâinn三十四，厚八丈五。城門一百赴，門扇，門徛，門斗攏是銅做。城牆頂有懸台兩百五十的，牆外有開壕溝，深掛闊。伯喇大河穿過城內；河的雙邊攏總作親像渡頭，逐所在船會落貨，起貨；渡頭口有張隘門，亦是銅做的。城內有真濟間kuâinn樓，有王宮，有大廟，有大花園。城外亦有大池，有水溝，佮伯喇河相透，河若漲水，有遮的溝路通消敁，免得城內做大水。
人亦有講古列𤆬馬大，波斯的軍兵來攻擊巴比倫的時，就破隻的水溝的隙，予伯喇河的水一盡消；水得欲乾，軍兵對河底行入城，佔彼个所在，百姓看見彼个勢面，就降服，馬大的王大利烏來管巴比倫，這个代誌聖冊無記載，是外冊所講的，無的確知攏總是真，仔毋是。所通知的，就是伯沙撒死了後，馬大人大利烏做王管巴比倫，然後古列亦做王佇遐。彼霎了後，巴比倫勻勻仔衰微到差不多揣無蹤跡。
早前以賽亞詳細講上帝的確欲毀壞巴比倫，亦有講欲用馬大人做器具，閣講欲用古列做器具，然後耶利米亦有詳細講上帝的確毀壞巴比倫，今攏應驗（以賽亞13，47章；耶利米51章）。

馬大王大利烏真疼但以理，看伊不止有智慧，就設立伊做宰相。
眾人臣看見王對重但以理，就囥怨妒的心，常常偷看但以理辦政事有甚物弊病通告伊，總是但以理不止盡忠，攏無所在通嫌伊。大家就參詳講，「但以理常常遵趁伊的上帝的命令，若毋是對這項的因端就無所在通告伊。」眾官就入朝見大利烏王，諂媚伊，講𪜶有相佮議論，愛通國的人三十日久，獨獨著拜王若定，除王以外，人若去拜別物，不論是神明，猶是人，就著㧒伊落獅穴，「願王你著出詔崁印來做定著例，袂得通移易。」王攏毋知恩愛設這个法度，是欲害但以理，所以准𪜶所求，出詔崁印。隻的官出去真歡喜，拍算但以理穩當中𪜶的計。知但以理拜上帝是認真，的確無改換。
但以理猶原入伊的房，開窗向耶路撒冷，跪咧敬拜上帝，逐日三擺親像伊代先的款式。隻的官看見，就去見王，告但以理，講，「王啊，你敢毋是已經出令崁印，命令人三十日久著求你若定，若人逆令，就著㧒落獅穴？」王應講，「著。」𪜶就講，「現在有一人無趁王的命令，伊逐日三擺跪咧求伊的上帝，就是猶大的犯人名但以理。」
大利烏聽見是但以理，心真憂悶鬱卒，想到日落，看有甚物路通救伊抑無。隻的官閣奏講，「王你的詔已經出，袂得通移易。」
大利烏才命令人掠但以理㧒落獅穴；掠去的時，王共但以理講，「你常常所服事的上帝，伊的確會救你。」
但以理已經㧒落獅穴，王佮百官出封條來封。
大利烏才倒去王宮內，毋啉，毋食，毋准人佇伊面前作樂。通暝袂睏得，干單掛慮但以理；早早起來去獅穴，愛看但以理猶活抑無，到地，就哀傷叫講，「上帝的奴僕但以理啊，你所服事的上帝果然有權能救你脫離獅的嘴抑無？」
但以理應講，「願王萬歲，我的上帝有差天使落來捏獅的嘴，予伊袂畫咬我。」大利烏聽見，歡喜到袂顧得；隨時命令人予但以理出獅穴；出來了，看伊的身軀攏無受傷，因為伊的心倚靠上帝。彼時王大受氣遐的告但以理的人，就命令人掠𪜶，以及某囝，㧒落獅穴。𪜶猶未到穴底，獅就起來咬斷𪜶的身體。王看這个代誌，就認但以理的上帝是真，有權，會庇佑伊的奴僕，亦有權通刑罰伊的對敵。大利烏就將這个代誌出詔，通知通國的百姓，命令𪜶著敬畏但以理所服事的上帝。

古列所管的國名是波斯國。古列不止有智慧，𠢕辦理國政；亦𠢕爭戰，毋但管馬大，波斯，巴比倫，另外閣佔濟濟所在。
古列行一項第一好的，就是出詔命令猶大人通倒去耶路撒冷，閣起耶和華的殿。這是耶和華感動古列王的心，予伊憐憫猶大人。
在早先知耶利米得著上帝默示講，「過七十年，猶大人的確會閣倒來本國。」閣較早的時，先知以賽亞講起古列的名，講上帝欲用伊做器具，閣再起伊的殿佇耶路撒冷。今時已經到，上帝就用方法𤆬𪜶倒來，因為上帝講到，行到。
古列出詔講，「波斯國的王古列講，天頂的上帝耶和華已經將天下列國賞賜我，命令我佇耶路撒冷的城，共伊起一間殿。以色列的上帝耶和華真正是上帝，凡若做伊的百姓，通去猶大的耶路撒冷來起殿，願上帝庇佑伊。逐所在的人通用金銀，精牲來送伊，閣予伊禮物通獻佇耶路撒冷上帝的殿。」猶大人濟濟真歡喜倒去本國，𪜶的厝邊亦用濟濟項的物件佮禮物送伊。所羅巴伯奉王派，娶隻的人倒去。
古列王將尼布甲尼撒王佇耶路撒冷所搶遐的聖物送行，予𪜶去下佇新的殿內，共有五千四百件。
猶大人備辦欲倒去本國，雖然著行遠路亦無嫌。彼幫倒去的人共有四萬兩千三百六十人，閣有奴僕，女婢，佮唱歌的查埔，婦人人真濟。亦有濟濟精牲，就是馬，騾，駱駝，驢。
倒來到的時，就想欲起殿，大家歡喜出銀來幫贊。祭司代先起一座壇，逐早起，逐的昏來獻燒祭。百姓閣守節期，愛逐項代誌照上帝在早所命令的。耶書亞做祭司頭，所羅巴伯做總督。兩人不止清廉，常常幫贊百姓。
差不多一年久，遐的材料才備辦好，亦有銀夠額通倩工。百姓不止歡喜鬥幫手。有設立利未人來督起殿的百工。
下地基的時，百姓攏聚集來看，彼日耶路撒冷城真鬧熱。祭司穿禮服攑號頭，利未人用敲鈸，呵咾耶和華講，「耶和華無毋好，常常囥憐憫，庇佑以色列族。」百姓亦大聲呵咾，因為耶和華的陣的地基已經成。
佇百姓的中間，老大人咧啼哭。啥事啼哭？因為𪜶記得七十年前，彼間舊的殿不止媠，今攏毀壞，亦知這个新的的確袂比得所羅門所起的；對按呢才啼哭。佇巴比倫出世的人，毋捌看彼間舊殿，𪜶攏咧歡喜。所以彼時有的啼哭，有的歡喜；兩號的聲，聽到不止遠，攏無通分別。

猶大人咧起殿的時，有閣抵著對敵阻擋。
遐个對敵是巳tsuī？就是亞述國的人，早有搬來撒馬利亞地徛起。𪜶亦會曉得拜真的上帝，總是無盡心，有閣服事偶像；所以上帝無歡喜。隻的人聽見猶大人咧起殿，就來見所羅巴伯講，「予阮幫贊恁起，阮佮恁平平是服事上帝的人，亦有獻祭物予祂。」
所羅巴伯佮耶書亞知𪜶的意思無實所以𪜶伊講，「阮欲家己起，照古列王的命令；佮恁無干涉。」
遐个人聽見按呢就受氣，隨時決意欲害猶大人，予伊的殿起袂成；就盡力擾擾𪜶，閣布賂議事對王誣賴𪜶；總是古列王猶咧坐位的時，對敵的計謀無成。到古列王死了後，𪜶就上文去予波斯國的新王，來告猶大人，講，「猶大人本是造反極歹，若予𪜶起殿佮城，波斯國就危險，所以人臣，百姓已經受國恩，賣忍得看王受損害；因為按呢才來奏王。今求王你著查考這个代誌，的確毋通予伊起。」
王驚猶大人若閣興起，會造反，所以就出詔，吩咐撒馬利亞人，教猶大人連鞭著停工，毋通閣再起。
撒馬利亞人得著這張詔，不止歡喜，緊緊去耶路撒冷，將王的話共猶大人講，用權勢來勉強𪜶，煞𪜶逐人的工。猶大人抵著按呢心真憂悶，總是無法得，姑不將著趁王的命令。聽候上帝的時到，才會閣起。

過幾若年久，波斯國有一個新王，亦名叫大利烏，好款待猶大人。起耶和華的殿的時已經到，所以兩個先知，一個名哈偕，一個名撒加利亞，用上帝的命令，教百姓著閣動工來起殿。
百姓已經停工久久，甚至冷淡，講，「起耶和華的殿的時猶未到。」上帝聽見𪜶講按呢，無歡喜，因為看百姓無甚物信伊；所以差先知哈偕去責備𪜶，講，「這揲我的殿是拋荒毀壞，恁所徛的厝是好的，按呢合宜媽？恁應該著省察恁的所做。」
上帝顯明伊的受氣，後天無落雨，草仔礁拉去，果子生未熟，逐項物袂茂盛。耶和華講，「恁掖濟濟種子，收成少少；恁食亦袂得通夠飽，啉袂得通夠止渴，穿亦袂得通夠燒；啥事才按呢？是因為我的殿放拋荒；恁逐人顧恁家己的厝；所以天關密，無露水，地袂發生；我予平地佮山頂攏乾，予五穀，酒，油攏欠缺。恁應該省察恁的所做；今著上山去取柴料，來共我起殿，我就歡喜庇佑恁。「眾人聽耶和華的話，就興工起殿。所羅巴伯佮耶書亞佮先知來勉勵𪜶，閣鬥幫贊。
對敵知𪜶咧起殿，就來欲阻擋；問𪜶講，「巳tsuī到恁起這間殿佮城牆？」猶大的長老𪜶講，是趁古列王的命令。才个對敵就上文奏波斯王大利烏，講起猶大人起殿的代誌。求伊著查考看古列王真正有降詔，欲予𪜶閣起耶路撒冷上帝的殿，抑無？
大利烏王接著奏章，就差人去巴比倫的府庫，查考典冊，看古列王真正有出詔，允猶大起殿抑無？果然揣著一卷，講古列王元年所出的詔；命令有吩咐猶大人著倒去耶路撒冷起殿。
大利烏王隨時出詔，命令遐的告的人著離開猶大人，𪜶咧起上帝的殿，毋通阻擋。閣命令著抽銀來貼𪜶的所費，亦命令著用牛，羊佮所著用的物，予猶大人通獻祭上帝，通來替王佮太子祈禱，王亦命令，若有人無欲趁，就著拆伊的厝，用楹徛kuâinn，將彼个人phia̍h佇頂面。
對彼霎猶大人無閣抵著阻擋；上帝閣歡喜𪜶，賞賜福氣，對天落雨，逐項物發生茂盛。到大利烏王六年，殿就起好。
起好的時，百姓真歡喜，獻濟濟牛，羊予上帝；閣守踰越節連連七日久，呵咾感謝上帝，予𪜶閣倒來本國起殿。

踮波斯國的猶大人無攏總佮所羅巴伯倒去，濟濟猶留咧。過幾十年，閣濟濟人佮以斯拉倒去，若是猶有不止濟猶原踮--teh。
波斯國大富有行伍開闊的時，有一個王，名亦是亞哈隨魯，排極大筵席，請攏總的大官來啉食，閣將國內的富貴榮顯予𪜶看，歷過一百八十日久。隻的日過了，亞哈隨魯閣再設一個筵席，請京城內的百姓，對尊貴卑賤，連連七日久。百姓啉食的所在，就是佇王宮的花園。彼所在整頓到真爽，用幾若色的幼布做籬，亦用幾若色的線縛籬佇柱裡。柱是幼的白石。有曠床，是用金，銀來做，土腳是用幾若色的幼石來舖。有幾若號的金杯貯酒，若是無勉強人啉。
王后名瓦植緹，亦辦婦人人的筵席佇王宮內。
王啉食猶未煞，愛護百官佮百姓看王后的媠，差七人欲請伊出來佇王的面前。王后毋來。亞哈隨魯聽見王后無欲來，就不止受氣，親像火；就問遐的明理的大官講，「若照律例，王后瓦植緹著怎樣來辦，因為伊毋聽王的命令。」有一個大臣起來講，「王后的所行毋但款待王毋好，紲有損害逐省的牧伯佮百姓。王后所做的確會傳到眾人的耳腔，婦人人就會藐視伊的丈夫。王若掠人臣的話做著，就著出詔貶王后，閣揀較好德行的人，設立伊做王后。亦著出詔，王的國闊大，遍遍通知國內的人，才會予婦人人攏總尊敬伊的丈夫。」
王甲遮的牧伯攏歡喜趁這个人臣的話，就出詔通知逐所在，亦貶王后的位。
可惜瓦植緹因為王的躁性，連鞭失落榮顯。這是教示咱世間的榮顯，錢財，尊貴，權柄快快失落，逐項袂倚靠得。

亞哈隨魯的受氣已經消，心袂捨得瓦植緹，數念無煞。總是無閣再召伊倒來，是趁跟隨伊的人的話，來定著意思欲揀一個新的王后。所以命令人臣著召通國濟濟在室女來，看佗落一個較媠，通設立伊做新王后，來替瓦植緹。
國內有濟濟在室女來予王看，從中有一個名以斯帖，是猶大人。伊的老母已經死了，留伊一人佇外國。伊雖然無父母，猶久耶和華照顧伊。以斯帖有一個親人名叫木底解，不止好性情，真疼伊。以斯帖的父母死了的時，木底解就𤆬伊倒去踮伊的家款待伊親像家己的查某囝。以斯帖生做不止好枝骨掛媠。
亞哈隨魯已經出令，真濟在室女來到王宮內；木底解亦予以斯帖去，亦逐日去王宮來探聽以斯帖的代誌，因為掛慮伊。
王宮內的人毋知以斯帖是猶大人，因為木底解代先吩咐伊毋通咬人講。
王看見經過濟濟在室女第一合意的是以斯帖；隨時揀伊做王后，就用王后的冕旒予伊戴；閣因為以斯帖的緣故，設大筵席，請百官；赦免百姓的錢糧。

以斯帖雖然生做王后，猶久無袂記得木底解，猶原聽伊的話，親像早日佮伊相佮踮一般樣。
木底解坐佇王宮門的時，得知有兩個管門的計謀欲害死亞哈隨魯王。木底解將這个代誌去報以斯帖。以斯帖就來通知王。王查這个代誌是實，就將彼兩人吊死。王彼霎無報賞木底解，清清用這个代誌記上史記的冊。
王宮內有一人名哈曼，彼个人不止毋好；心奸險，刻薄，驕傲。王不止對重伊，有升伊較贏攏總的大官，出命令講，哈曼若出入王宮內，管門的官攏總著覆咧拜伊；若是木底解毋肯覆桌拜伊，因為木底解是猶大人，驚了會犯著戒律。
哈曼看見猶大人木底解無欲覆咧拜伊，受氣到極，就決意欲陷害伊；毋但欲陷害伊一人，閣想欲剿滅攏總的猶大人。哈曼本身無權通行這个代誌；所以入去見王，求伊講，「國內有一族的人無守王的律法，到今是守𪜶家己的律法，若容允𪜶佇這國內是無路用。設使王若掠我的話是著，就著出詔來剿滅𪜶。我欲出銀一千五佰萬下佇王的庫房。

亞哈隨魯王聽哈曼的話，剝手指予伊，共伊講，「銀佮百姓攏總賞賜你，出在你的意思去行。」
哈曼真歡喜借國王的名，隨時辦文崁國印，寄予逐省的官，吩咐講，十二月十三日，著將猶大人，不論男婦老幼，一盡剿滅，搶𪜶所有的財物。走文書的，緊緊去逐省，遵趁王的命令。王佮哈曼三-佮啉食，攏無憐憫的心；若是城內的百姓攏煩惱這號事，是殘忍。
木底解聽見這个代誌，心大煩惱，拆裂伊的衫，穿麻衫，摻火灰，遍行佇城中，大聲啼哭。逐省的猶大人聽見這號消息，就禁食啼哭；濟濟人亦穿麻衫，摻火灰。
以斯帖亦真憂悶，因為聽見木底解心大煩惱，毋知因為甚物代誌，就差人hia̍nnh新衫欲予伊穿。木底解毋收，猶原穿麻衫，摻火灰啼哭。
以斯帖看見木底解毋收，就差一個太監，名哈他革，去問木底解甚物緣故行按呢。木底解就將哈曼計謀的代誌攏總共哈他革講；閣抄彼个詔，教伊著提予以斯帖看，吩咐以斯帖著去見王，替百姓求恩。哈他革倒轉來，將木底解的話共王后講。
以斯帖聽見這个代誌，就閣差哈他革去共木底解講，「國內有定著的例，若無得著仁君召，人自專入內院見王，無論查埔，查某，刣伊無赦免，獨獨若王對伊伸出金枴，就會保全性命。今我無得著王的召，已經三十日久。」
木底解閣託仗哈他革回覆講，「猶大人若滅無，你雖然踮王宮內，亦袂免得。這霎你踮佇尊貴的位，敢是欲予你來保全咱的族。設使你這霎無欲贊一句話，猶大人的確對別所在得著拯救脫離；若是你佮咱的家會攏剿滅。」
以斯帖一下聽隻的話，心受感激，就閣差人去共木底解貢，「今著聚集書珊城的猶大人，替我禁食祈禱三暝三日，我佮差用的女婢亦欲按呢；然後我就入去見王，雖然犯著律例來死亦甘願。」木底解得著這个消息，不止歡喜，隨時戲照王后所命令來行。

過三日，以斯帖穿禮服，胚命入王宮的內院。王坐佇殿頂，舉目看見以斯帖徛佇殿前，心不止疼伊，就對伊伸出伊的金枴，以斯帖就進前來摸。王問伊講，「王后你來欲求甚物？就國的一半我亦予你。」
以斯帖無連鞭講猶大人的代誌，欲聽候好機會才講，所以代先講，「若王歡喜，我就求王你今仔日佮哈曼來予我請。」
王歡喜允，就召哈曼來，相佮赴王后的筵席。
咧啉的時，王閣問以斯帖，講，「你愛求甚物？就國的一半，我亦予你。」
彼時以斯帖猶原無講起猶大人的代誌，就應講，「設使若王歡喜，求王佮哈曼明仔日閣來予我請，彼時我會將所欲求的，來共王講。」
哈曼予王后請，心內不止歡喜，出來看見木底解，坐佇王宮門口，無下禮；哈曼不止受氣，勉強吞忍，倒去，差人請伊的朋友，佮伊的某世利斯來；將伊的大富，榮顯，囝兒濟，佮王高升伊較贏百官，攏共𪜶講。閣講，「王后請王；眾人臣攏無份，獨獨請我一人若定，明仔日猶原亦欲請我佮王；若是猶大人木底解，佇王宮門咧坐，攏無欲瞅睬我，我雖然富貴榮顯，亦無夠額通予我的心平安。」
伊的某佮朋友𪜶伊講，「毋值著徛這个架五丈kuâinn，明仔日求王將木底解phia̍h佇頂面，然後跟隨王去赴筵席，就你的心會平安。」哈曼坦這个話，教人去徛柱。

上帝予亞哈隨魯王彼暝攏袂睏得。王命令人臣提史記的冊來讀，讀到記載兩個太監計謀欲刣王，木底解出頭來報的代誌。王就問講，「彼揲有報賞木底解抑無？」人臣講，「無。」王想的確著報賞伊。議論的時，拄拄哈曼來，欲求王癖木底解。王聽見哈曼有來，就召伊入，無聽候哈曼講伊來的緣故，是連鞭問伊講，「有一人我愛大報賞伊，著用甚物法度？」
哈曼心內想，「彼个人，王欲大暴相伊，的確是我，」才講，「著吩咐大臣將王的龍袍共伊穿，王的冕旒共伊致，予伊騎王的馬去遊街；佇頭前叫講，「王所歡喜大報賞的人會得著親像按呢。」
王對哈曼講，「照你所講，著緊緊用隻的物共猶大人木底解妝娗，毋通少一項。」
哈曼無礁得uâ，著攏總趁王的命令。遊街明白，木底解猶原坐佇王宮門，哈曼倒起因兜，罩面啼哭；用這个代誌共伊的某甲遮的朋友講。大家應講，「木底解居然是猶大人，已經得著尊貴，你受凌辱；你抵敵伊袂牢，的確敗。」
拄拄咧講的時，王的太監來推哈曼，緊緊赴王后的筵席。

王佮哈曼閣附王后的筵席。
啉食的時，王想以斯帖有欲求伊一項代誌，就問伊講，「王后你欲求甚物？我攏欲予你，就國的一半，我亦予你。」
以斯帖就𪜶講，「若是王歡喜施恩予女婢，求王救我佮我的百姓的性命；因為有人設計謀欲剿滅我，佮我的百姓。」
王聽見這个話，就不止受氣講，「甚物人敢做這个代誌。」以斯帖應講，「彼个對敵毋是別的，就是這个歹人哈曼。」
王受氣，起來出去花園裡。哈曼彼霎就覆佇以斯帖的腳下，求伊救伊的性命。
無偌久王倒轉來講，伊閣佇宮內，佇我的面前，欲凌辱王后媽？跟隨的人就罩哈曼的面。有一個太監對王講，「木底解早前救王的性命，哈曼已經佇𪜶兜徛一枝柱，欲phia̍h木底解佇頂面。」王就講，「就彼枝柱phia̍h哈曼佇頂面。」哈曼計謀欲害木底解，是親像詩篇講，「人開地陷，家己陷落佇中央。」

彼日亞哈隨魯將哈曼的厝賞賜以斯帖，閣將前賞賜哈曼的手只來賞賜木底解，閣敬重伊。王到這時才知以斯帖是木底解的親人，因為以斯帖有共伊講。
以斯帖閣入去覆咧求王，王就伸出金枴。王后才起來徛，講，「若是王歡喜我，請王出令改為哈曼所分的詔，因為我不忍看見同宗的人抵著剿滅。」王不止歡喜聽以斯帖的話，總是照國的例，彼个詔已經出無改換。王就設法度予木底解寫新詔，用國的印應來崁，差走文書的騎馬，帶詔來分予天下逐省的猶大人，講，「見若恁猶大人佇十二月十三日，佇逐省，逐城攏著聚集家己相保護；若有人攻擊恁，恁通反轉攻擊𪜶，剿滅𪜶，得著𪜶的貨物錢財。」木底解穿藍色，白色的朝服，戴金的冕旒閣穿紫色幼布的外袍，對王的所在出來。彼日猶大人算是好日子，聽見好消息，連鞭除去麻衫，拭目屎，歡喜呵咾上帝，因為上帝有救𪜶。
逐省，逐城的猶大人得著詔的時，歡歡喜喜，設筵席來相佮歡喜。
後來刣猶大人的日期到，對敵來拍的時，猶大人聚集，逐省的官幫贊𪜶，拍到對敵死真濟。哈曼十的囝的身屍亦有吊佇柱頂。
猶大人拍贏對敵，就是十二月的十四日，十五日。彼兩日算是真歡喜的日，閣設立定著的法度，逐年守彼兩日做節，予囝孫記得早前耶和華救𪜶出對敵的手。
聖冊後來無詳細講木底解，以斯帖的代誌，獨獨講木底解後來有不止尊貴；王十分敬重伊。伊有濟濟貨物錢財，得著大權柄，亦照上帝所予伊的，來利益伊同宗的人。

頂面第四十二章，有講起濟濟猶大人佮所羅巴伯倒去本國。以斯拉是利未人做祭司，亦是讀冊人。伊是不止聰明純全好，誠實服事耶和華。伊也𤆬人轉來。
波斯王亞達契西不止好款待以斯拉佮猶大人，歡喜予𪜶倒去耶路撒冷；閣用金銀濟濟賞賜𪜶，予𪜶到耶路撒冷，通買牛，羊，佮所用的禮物，來獻祭耶和華。以斯拉看見王出這號心，就不止歡喜講，「著呵咾耶和華，因為伊有感動王的心。」
佇亞達契西七年，大家就離開巴比倫到亞哈瓦的湖邊，聚集佇遐三日久，禁食祈禱，求上帝照顧𪜶一路平安；因為彼个路不止遠，閣有濟濟對敵。上帝聽𪜶祈禱，照顧𪜶到耶路撒冷，攏平安無代誌。
以斯拉到耶路撒冷，聽見濟濟項的代誌，予伊的心不止煩惱；就是眾百姓無斟酌趁耶和華的命令，濟濟人猶久佮迦南地拜偶像的人相結親，閣真歹的款式。以斯拉聽見這个代誌，拆裂衫，掣頭毛嘴鬚，坐咧不止煩惱；誠實服事上帝的人，有的亦佮伊相佮坐咧啼哭。到的昏獻祭的時，以斯拉起來跪佇地裡，攑起手向天，祈禱講，「我的上帝啊，我真見笑，毋敢攑頭向望你，因為阮的罪惡拄天。你已經救阮，有人來到耶路撒冷，通閣起城佮殿；阮得著這號恩了後，閣放捒你的命令，今有甚物話通講？阮的罪真重，你輕輕刑罰阮，閣施大恩救阮。阮敢通閣再違逆你的命令，佮行歹的百姓結親？阮若行按呢，你的確大受氣，一盡剿滅，無留一人。耶和華以色列的上帝啊，你至公義，阮有滿滿的罪惡佇你的面前，因為按呢毋敢徛佇你的面前。」

以斯拉祈禱認罪明白，百姓濟濟聚集佇殿前，心大憂悶家己的罪過；大家啼哭講，「阮有得罪上帝，該哉猶久有通向望。今欲佮上帝，立約，離開歹代；佮外國的人絕交。請你起來料理這个代誌，阮欲聽趁你的教示。」以斯拉看見百姓講出這號話，就起來入厝；總是猶未會啉食，猶久因為百姓犯罪，心咧憂悶。
才的序大人就出命令，召所有對巴比倫倒來的猶大人，三日內著到耶路撒冷，若有人無到，就搜家趕伊出會外。過三日，百姓做一下到耶路撒冷，坐佇殿前的街路。心不止憂悶，知家己有行歹姦犯上帝大受氣。拄拄彼日落大雨，天烏地暗。
以斯拉起來講起百姓的罪惡予百姓聽；閣到𪜶著認罪佇上帝的面前，求伊赦免。
百姓彼日有實心反悔改變，知家己有重罪，愛得求上帝赦免，就大聲應講，「甘願照你所講去行。」𪜶毋但肯認罪，閣甘願放捒歹；即時佮拜偶像的人割絕，佮上帝立約，𪜶欲實心服事祂。

踮波斯國的猶大人的中間有一個不止好的人，名叫尼希米伊做波斯國亞達契西的守政，心常常咧掛慮本國。若有人對遐來，伊就探聽，問「百姓平安媽？耶路撒冷近來怎樣？」有一日幾若個同宗的人來共伊講，「耶路撒冷的人不止艱苦，城牆照舊毀壞，城門戶火燒去。」
尼希米聽見按呢，心不止煩惱；坐咧啼哭幾若日，禁食祈禱天頂的上帝，認家己佮百姓的罪過，講，「阮捌違逆得罪你，無守你的奴僕摩西的誡命。早你吩咐你的奴僕摩西講，若是百姓犯罪，的確予𪜶四散佇列國；𪜶若反悔改變，守我的誡命，雖然受趕到天邊，我的確對遐聚集𪜶，予𪜶閣倒來所揀的地；今求你數念這个話；閣求耶和華向下聽你的奴僕的祈禱，予我今仔日得著恩典佇王的面前。」祈禱的路尾句，尼希米講按呢，是因為有一項代誌欲救王。尼希米進酒予王的時，面憂憂，因為咧數念耶路撒冷的百姓。早前王毋捌看見伊有憂悶的面色，所以問伊講，「你無破病，因為甚物代誌，你的面帶憂容？的確是你心內有煩惱，你著共我講。」尼希米彼時真驚，心內求上帝幫贊，就奏王講，「我欲太毋著憂悶？祖墓的所在彼个地拋荒，城門戶火燒去。」
耶和華感化亞達契西王的心予伊好款待猶大人，甘願幫贊in；所以問尼希米講，「你欲求甚物？」尼希米心內閣求上帝，就奏講，「若王歡喜施恩請差我到猶大地，來重頭起彼个城。」王問伊講，「往回著偌久？」尼希米就佮伊約定著時。王准伊去；閣寫詔命令逐站的官府著幫贊尼希米去耶路撒冷；亦命令管山的官著供給柴料做造城佮起厝的路用。尼希米就離開波斯國，起身。彼霎是亞達契西王的二十年。

王派軍長，馬兵保護尼希米到猶大地，封伊做大官親像總督。佇撒馬利亞地有三人出頭做對敵，就是和侖人參巴拉，亞文人多比雅，亞拉伯人基善。𪜶聽見尼希米來，欲照顧以色列百姓，就不止毋願，決斷欲阻擋。
尼希米佇耶路撒冷踮三日，全然無咬人講伊來的意思，就佇暝時𤆬幾若人，暗靜出去看耶路撒冷的城；看見城牆倒壞，城門乞火燒去。
尼希米看見這所在到才拋荒，不止傷心；就甲遮的序大人參詳，將伊佇波斯京城所得著上帝的恩典，王降詔予伊倒來修理城牆的代誌共𪜶講，招𪜶興工。大家聽見這个代誌，就不止歡喜。對彼霎奮志，勉勵行這个代誌。
參巴拉，多比雅佮基善，聽見就恥笑看輕猶大人講，「恁所做的是甚物代誌？敢是欲謀反媽？」尼希米𪜶講，「天頂的上帝的確予阮亨通，阮做伊的奴僕，欲修理城牆；恁佮這个代誌無干涉。」
參巴拉看見猶大人出力修理城牆，就閣較怨恨，譏刺𪜶講，「隻个軟弱的猶大人咧創甚物？欲對土堆中提過火燒的石頭來閣起媽？」多比雅亦講，「設使狐狸八--上去，城牆亦會倒。」對敵若一直笑，猶大人林一直起。耶和華照顧到城牆起好。

猶大人的對敵聽見城起欲好，就閣較毋甘願，相佮計謀欲暗靜來攻擊耶路撒冷，阻擋𪜶的做工。尼希米知𪜶的計謀，就備辦守城，求上帝幫贊。對彼霎百姓就創盔甲，鎗，刀，弓箭來持防；一半攑器械，一半做工。做工的亦一手做工，一手攑器械，檢采對敵忽然到，就通抵當。日暝有人咧張持，中間有一人手攑哨角徛佇尼希米的身邊；若有代誌就歕哨角叫百姓聚集來抵當對敵。逐項的代誌備辦好，尼希米對百姓講，「恁毋駛驚，著記得耶和華是至大通驚畏；應該因為恁的兄弟某囝來交戰。」百姓聽見尼希米的話就好膽做。
對敵知計謀已經漏洩，就毋敢來攻擊。

尼希米毋若有外國的對敵來攪擾伊，閣本國的人行大毋著，予伊心閣較艱苦，就是富的人有刻薄款待宋兇人；人若欲借銀，就勉強伊將田，厝宅，囝，查某囝做準當。百姓用這个代誌排列佇尼希米的面前。尼希米聽見這个代誌，就不止受氣，重重責備隻的官府佮序大人講，「恁用銀借同宗的人亦算伊的利錢，火是怎樣啊？恁所做的是毋好，著敬畏上帝。我求，今對今仔日了後這个代誌著煞，著將人的田園，厝宅，囝，查某囝來還人。」才的官府佮序大人𪜶講欲攏總趁。尼希米就教𪜶咒誓著有影，照所講來行，閣講，人若無趁，著受咒詛；百姓對嘴應講，「心真正甘願，」閣呵咾耶和華。
尼希米本身所行是不止好，予人通學；做總督是清廉，不止好款待百姓，閣敬畏上帝。

參巴拉，多比雅，基善𪜶三人無步通攻擊猶大人，總是猶久常常計謀欲阻擋猶大人起城的代誌。
𪜶就差人去請尼希米來佮𪜶相會；是用計欲害尼希米。尼希米應講，「我有咧趕大的工，袂畫停工來見恁。」
in四擺差人親像按呢請尼希米；尼希米亦親像按呢應。
對敵看見這號的計謀無成，就差人提一張無封的批，去予尼希米。批無封，是因為欲予眾人知，通驚惶。批內有哄的話，大略是講，「有風聲講，你佮猶大人欲謀反，予你做王，才有閣起這个城牆。這个話袂得通無奏王；所以才請你來，佮阮參詳。」尼希米差人應講，「無影有這个風聲：是你家己生出來的話，」尼希米猶原辦伊的代誌，攏無停工。
這个計謀無成，對敵閣想出一項真厲害的步數，就是布賂一個先知，名序馬雅來術尼希米，愛伊驚惶。尼希米去序馬雅的厝，序馬雅假做受默示，教尼希米著走入上帝的殿去篾，因為對敵得欲來害伊的性命。尼希米應講，「我敢是做逃走的人？敢會入殿保全性命？的確毋入。」
後來尼希米查出這个代誌，知序馬雅所講是無影，是參巴拉，多比雅兩人設計欲害伊。閣有幾若個假先知計謀欲害伊，若是尼希米倚靠上帝的保護，所以無受陷害。

五十二日的久，彼个城牆起明白。對敵數設濟濟的計謀攏無成，路尾家己知是上帝的所做，賣阻擋得。
上帝代先應允欲𤆬遷徙去巴比倫的猶大人倒來本國，予𪜶閣再起城佮殿，今有應驗。
尼希米起城明白，欲倒去巴比倫，就派伊的小弟哈拿尼，佮城首名哈拿尼雅，兩人替伊管理耶路撒冷。
七月初一，百姓攏總聚集，請大博學的人，祭司名以斯拉，提摩西律例的冊來讀予𪜶聽。掀開冊的時，百姓起來徛，以斯拉就呵咾至大的上帝耶和華的名，百姓拱手和聲講，「à命，à命。」à命是誠實的意思，就是真正是心所願。百姓閣磕頭敬拜耶和華。隻的祭司佮利未人讀律法的冊，解明予百姓會曉得意思。
百姓聽見上帝的律法，就攏總啼哭，尼希米，以斯拉佮利未人勸𪜶，安慰講，「今仔日是恁的上帝耶和華的聖日，毋通啼哭，著歡喜啉食；無的，著分伊。」對按呢百姓就拭目屎，倚靠上帝，歡喜去啉食。
彼月十五日是搭寮仔的節，眾人照法度代先去剉樹枝，濟濟來搭寮；有的搭佇家己的厝頂，有的搭佇深井庭內，有的搭佇上帝的殿的庭內，有的搭佇街路；踮遐一日久，歡喜呵咾耶和華。
逐日以斯拉讀上帝的聖冊予百姓聽；到第八日，就是七月二二日，聚集做中畫，拄拄照摩西在早的命令。過到七月二四日，百姓就禁食，穿麻衫，頭殼摻塵埃認罪，求上帝赦免。彼日三點鐘久讀聖冊，閣三點鐘久認罪敬拜上帝。利未族幾若人徛佇臺頂，叫百姓起來呵咾耶和華。利未人就出聲替百姓呵咾上帝的大榮顯，做天地獨一個主宰；閣感謝伊的大恩，早前揀亞伯拉罕；用迦南的地賞賜伊；行濟濟奇怪的代誌，救伊的囝孫出埃及，佇曠野照顧𪜶，𤆬𪜶入迦南地。利未人閣替百姓認早前祖公犯罪悖逆上帝，毋聽伊的話，袂記得伊的好款待；紲認佇巴比倫的所在受濟濟艱苦攏是公道；閣感謝上帝𤆬𪜶閣倒來本國；閣路尾有話欲佮上帝立約，永遠真心服事祂，無欲佮外國的人結親，是欲聽趁上帝攏總的命令。
祈禱明白，約字已經寫好，濟濟人落名崁印。

尼希米辦伊的代誌明白，照代先佮王所約倒去波斯國；後來閣來耶路撒冷。尼希米閣來的時，看見百姓做幾若項的代誌十分毋著。一項就是管理殿的祭司佮多比雅結親，用殿內的房予伊徛。彼間房本咧貯獻祭上帝的聖物。閣一項，利未人放捒𪜶的職份佇殿堂，倒去做穡，因為序大人無照例供給伊。閣一項，百姓有的箸安歇日做工買賣。又一項，濟濟人佮拜偶像的人結親。隻的代誌予尼希米大受氣。尼希米即時命令人趕多比雅出，閣再搬聖的物來下佇彼間房；閣命令著照例供給利未人；亦吩咐安歇日毋通開城門戶人出入擔物買賣。
猶大人佮外國拜偶像的人結親，致到囝兒講話相參外國的腔口，袂曉得講猶大話到清楚。這个代誌予尼希米大受氣，就重重責備𪜶，到𪜶著指上帝咒誓，無欲佮外邦人嫁娶。尼希米共大家講，「在早以色列王所羅門犯罪敢毋是對這號的因端？佇萬國的中間，無王會比得伊得著上帝的疼痛，猶久亦予外國的婦人人引誘伊陷落罪；所以毋通行這號的大毋著，來得罪咱的上帝。」親像按呢，尼希米盡氣力予國內逐項的代誌歸正，百姓通得著上帝的恩典。
聖冊後來無閣講起尼希米的代誌。伊過身了，有閣一個先知人名馬拉基，舊約路尾本是伊寫。內面有重重責備眾祭司佮百姓無盡忠，無虔誠，苦勸眾人著誠實歸耶和華，予祂通開天的隙，盤落大福氣到有賰。
馬拉基所責備祭司佮百姓的毋著，有項拄拄親像尼希米的冊第十三章所嫌的；所以濟濟人拍算尼希米第二擺到耶路撒冷，盡力予百姓歸正，就彼時馬拉基出頭做先知來幫贊尼希米。這號拍算若著，就馬拉基的時陣是耶穌降生的代先四百外年。
馬拉基有明明講救主耶穌會到，猶未到的代先，有先鋒會出頭來備辦路。馬拉基稱呼這个先鋒叫做先知以利亞；咱看新約就知是行洗禮的約翰。

以利沙到尼希米

對亞當夏娃趕出樂園到耶穌臨到世間的時，幾若千年。
主耶穌基督是上帝永活的囝，出世做人。以賽亞論祂的代誌就講，「有一個嬰仔為咱來出世，有一個囝賞賜咱。祂欲負擔國政，祂的名稱做奇妙，謀事，全能的上帝，永遠佇咧的父，和平的人君」（以賽亞9：6）
耶穌雖然出世做嬰仔，佇世間做送鄉人，其實亦是上帝。
耶穌離開天堂榮顯福氣，臨到世間是欲救人。人已經有得罪上帝，著受刑罰，耶穌來替咱擔當。上帝的命令咱的確著守，尚且咱無氣力，耶穌替咱守。人欲獻祭予上帝，逐項著用齊全的；耶穌就是齊全的祭，無一點仔破拍，所以上帝歡喜伊。上帝允不管甚物人若，就欲用祂的囝的血洗清伊的罪，亦欲用祂的囝的義來做祂的義，按呢致到永遠活。聖經講，「上帝將獨生的囝賞賜世間，予見若信祂的人袂沉淪，話得著永活；祂疼世間到按呢」（約翰3：16）

彼揲羅馬人愛榮顯，四界霸佔人的土地，致到天下差不多逐國屬𪜶，猶太國亦是按呢。羅馬皇帝就封希律做王管轄𪜶。彼時猶太人猶原守𪜶的節期，亦獻祭上帝，總是較濟是外皮。𪜶中間有一教，名叫法利賽，守摩西的法度禮數，因為按呢自稱做好。有時徛佇街路，長長祈禱，條意故予人看；總是𪜶的心無真實疼上帝，無照公義款待人；倚靠家己，無倚靠耶穌，所以袂得著上帝接納。
耶穌捌共學生講，「恁的義若無較贏法利賽人的義賣入天國」（馬太5：20）
閣有一教名叫撒土偕，閣再活的代誌，有天使，人有神魂這號的道理，𪜶毋信，講人死就煞。該哉猶太人尚且有的真實敬上帝，信聖冊所記載；亦知米賽亞來的時欲到，逐日咧聽候。論咱這揲比早的猶太人較知，因為咱有新約的冊。這个冊所記載較濟是講耶穌救人的法度。
設使咱讀聖冊攏知耶穌的代誌，亦無真實疼祂；抑是嘴講是祂的學生亦無趁，是無較贏法利賽人，所以人著護聖神重頭生才畫做上帝真實的百姓。

希律做王的時，有一個祭司名撒加利亞，伊的某名以利沙伯。只兩人是照上帝的命令來行，攏無通嫌。兩個已經老亦無囝，撒加利亞行祭司的職，有時燒香，有時獻祭，伊的獻祭是真心，常常記得所獻的精牲，是觀照上帝的羊羔欲來贖回人的罪。
有一日，撒加利亞佇上帝的殿燒香，有天使出現徛佇香壇的正旁，撒加利亞看，真驚。天使講，「撒加利亞啊，毋使驚，你的祈禱已經聽見啦，你的某以利沙伯話生囝，你得著歡喜快樂，濟濟人亦歡喜。祂得著聖神滿滿，畫予以色列人濟濟倒轉來歸佇主。」撒加利亞聽見這个消息真歡喜，總是有疑騃講，「怎樣畫按呢，因為兩人老？」天使應講，「我就是加伯列，徛佇上帝的面前的，奉差來指示你，報你這个好消息；今你畫啞口袂講話，到這个代誌成的日才煞；因為你毋信我所講的；但是彼个話，時到的確應驗。」
天使就去；撒加利亞連鞭啞口。百姓佇外面咧聽候，奇怪伊遐久佇殿內，到出來袂講話，百姓就知佇殿內的確有看見甚物。
今這時上帝無親像早差天使指示咱，是用聖冊。所以論聖冊所指示的話，咱著用謙卑的心，來求聖神幫贊咱話明，亦話信，因為所應允的攏會成，亦是不止關涉咱的代誌。

閣無偌久，天使加伯列奉上帝差到拿撒勒見在室女馬利亞，報伊真好的消息，講，「得著恩典的人啊，請安你，主庇佑你，眾婦人人的中間你有福氣啊。」馬利亞看見，奇怪伊的話，家己想這號的請安是怎樣。天使共伊講，「馬利亞毋使驚，你有得著上帝的恩典，咧欲有身孕來生囝，著表名耶穌。」馬利亞共天使講，「我未出嫁，按怎樣畫按呢？」天使應講，聖神咧欲臨到你，至kuâinn的的氣力咧欲致蔭你，所以你所生彼个聖的話稱呼做上帝的囝。閣你的親戚以利沙伯老亦懷孕，平素稱做袂生產，今已經有身六月日啦。上帝無所毋話。馬利亞講，「我是主的女婢，願照你的話。」彼時馬利亞連鞭去山裡到以利沙伯兜，請安伊，佮伊相佮歡喜，相佮感謝上帝。
親像按呢，咱佮親人朋友相交陪，著學𪜶兩人的款式，不論有得著上帝甚物號的恩典，著相佮感恩呵咾。馬利亞蹛佇遐三月日久才倒去。照按呢看，馬利亞得著大福氣，攏毋是對伊家己的氣力，是上帝白白的恩典。伊佮咱平平著靠求主才話得著救，因為伊亦是軟弱的人若定。

以利沙伯到時生囝，厝邊，親人聽見主大憐憫伊，亦攏歡喜。到八日就共嬰仔行結禮。大家愛用𪜶老父的名來名伊，總是伊的老母講，「毋通，著名叫約翰。」大家講，「親人中攏無這號名」，才比問𪜶老父愛叫甚物名。老父隨時寫講，約翰。寫了連鞭話講話，出聲呵咾上帝。按呢是顯明撒加利亞有信。祂的心亦得著聖神滿滿，話講將來的代誌，亦講上帝的疼痛，佮救主的代誌。
嬰仔漸漸大，精神勇健，徛起佇曠野，到顯明治以色列百姓的日。先知有講，基督未來的代先有一個使者共伊備辦路，就是這个人。

馬利亞已經做約瑟定著，猶未成親，護聖神所感就有身。祂的丈夫約瑟是義的人，毋愛明明凌辱伊，想欲暗靜廢親。咧想的時，主的天使出現託夢講，大衛的後裔約瑟，著娶你的某馬利亞，莫得憢疑，因為伊有身是對聖神。祂的確畫生囝，名著叫耶穌，因為祂欲救祂的百姓脫離罪惡。先知美加有講，耶穌出世的所在是猶太的伯利恆。約瑟徛拿撒勒，彼个城離伯利恆雖然遠，尚且應驗，因為皇帝拄拄彼時出詔，教猶太人造家甲。逐人著倒去本所在。約瑟就倒去祖家伯利恆，因為伊是大衛的後裔。馬利亞佮伊去。𪜶佇伯利恆，客店人濟袂歇得，所以去歇馬椆。彼个荒拄仔上帝應允馬利亞的時到，就生耶穌。馬利亞用布包，橐佇馬槽，按呢通知耶穌出世真卑賤。祂的身體佮平常的嬰仔相同，話知枵，話知艱苦，亦著人來腰。論祂的性亦相同，只有一項大無相同，就是無罪。閣有上帝的聖。咱著記得耶穌是上帝，亦是人。
耶穌頭一擺臨到世間是真謙卑，因為受苦，受死來救人。聖冊講，「祂本然富，因為咱致到送鄉，予咱對祂的送鄉致到富。」咱想這个代誌真正著感恩。（II哥林多8：9）
但是到末日閣來毋是按呢，就是有大權能來做審判的主，攏總的對敵定罪受刑罰，攏總信祂的人就𤆬𪜶到天堂。咱著求上帝予咱做誠實信祂的人。「祂到的時無通予祂嫌，話安然佮祂相見。」

近伯利恆有一個曠野；拄拄耶穌出世彼暝有顧羊的人佇遐咧顧羊。忽然看見天使對天落來，主的榮光四圍照𪜶。顧羊的人大驚，天使就講，「毋使驚，我報你好的消息，予恁佮眾百姓大歡喜，因為佇大衛的城今仔日有生救主基督；恁話看見嬰仔用布包，下佇馬槽；這个是祂的記號。」連鞭有濟濟天兵佮天使呵咾上帝講，「天頂榮光歸佇上帝，地面上和平，人得著恩典。論天使講，「地面上和平，就是因為耶穌做咱的救主。設使耶穌無來，咱一世人袂佮上帝和好，亦永袂脫離上帝的受氣，因為耶穌來替咱受刑罰，除去咱的罪過，所以咱才會得通佮上帝和。聖冊講，「咱既然對得著稱做義，就是靠咱的主耶穌基督才話佮上帝閣和。」對按呢通知上帝施恩予咱，愛咱得著救，毋愛咱沉淪。
天使上天了，顧羊的人相佮講，「今咱來伯利恆，看主指示咱的代誌。」就緊緊去，看見馬利亞約瑟，閣嬰仔下佇馬槽裡。已經看見，就將天使所講嬰仔的代誌四界播揚。
咱著學顧羊的人愛見著耶穌，雖然袂畫親目看見，尚且若信，親像佮伊相見；對咱的祈禱亦通佮祂相近。這揲耶穌做救主，亦是歡喜聽候接納信祂的人，聖冊指示咱耶穌的代誌，咱著細膩揣摩到得著明的憑據，亦將所得著的代誌來利益人，歸榮光佇上帝。

耶穌出世第八日受結禮，才號名叫耶穌，意思是救世主。滿月了，父母抱耶穌去耶路撒冷。佇殿裡照摩西的律例獻禮物。耶路撒冷有一個真老的人名叫西面。祂得著聖神默示，共伊講，猶未到死的確畫看見主的基督。
彼時護聖神感動入殿，拄仔耶穌的父母抱祂入來欲照律例來行。西面用手來舌嬰仔，呵咾上帝講，「今主矣，照你所講，通放你的奴僕平安過世，因為我得著親目看見救主。」
約瑟佮耶穌的老母奇怪伊的話。西面共𪜶祝福。閣有一個老婦人人佇殿內，名亞娜，是先知人，八十四年做守寡，攏無離開殿裡是用禁食祈禱，暝日服事，上帝款待伊親像西面，未過往的時予伊見著耶穌。見著的時，伊的心大歡喜，感謝上帝，連鞭用這个代誌來指示耶路撒冷遐的欣慕主來贖回的人。

耶穌做嬰仔的時，亦有博士來看伊。趕逐博士是對遠遠來，檢采是對波斯國，抑是對東方的所在來。𪜶稱做博士，是聰明，亦有常常講究天文的代誌。𪜶有一項真好，就是敬畏耶和華。
上帝替𪜶設這个各樣的方法，予𪜶知救主臨到世間，閣𤆬𪜶去服事祂；就是予𪜶看見天頂有一粒不止各樣的星，是表現耶穌出世，將彼粒來引𤆬𪜶去見著耶穌。博士明白這个代誌，心內真歡喜，連鞭起身去耶路撒冷拜耶穌。去的時紲帶𪜶國所出的寶物，黃金，乳香，沒藥來獻予耶穌。
已經到耶路撒冷，就問講，「出世做猶太人的王佇佗落？阮佇東方看見祂的星，所以欲來拜伊。」
論耶穌真正是王，就是萬王的王，萬主的主，是掌管人的心，予人降服佇伊。希律王聽見博士來揣猶太王，伊佮伊的百姓真驚，因為驚了爭伊的王位，毋知耶穌的國毋是屬佇世間，就是屬天頂。希律王叫祭司，讀冊人問講，「基督應該佇佗落出世？」𪜶就講，「伯利恆，因為聖冊有按呢記載。」對彼揲希律暗靜召博士詳細問星出現的時，問了就差𪜶去伯利恆，講，「恁著勤勤揣嬰仔，揣著，著來共我講，我亦欲去拜伊。」遐的博士聽希律的命令就行，忽然東勢所看見的星做頭𤆬𪜶到嬰仔所歇的所在。
博士看見彼粒星歡喜到袂顧得，就入厝，看著嬰仔佮老母馬利亞，仆咧拜嬰仔，開寶匣，用黃金，乳香，沒藥來獻予伊。咱讀博士的代誌，有幾若項咱通學。就是著勤勤揣耶穌。毋使行遠路來揣，因為伊是逐位佇咧的上帝。咱亦毋使一粒星來娶，因為有齊全的聖冊，是比星不止較光，閣有聖神通照光咱的心，總是咱著求才話得著。閣咱著學博士，著用錢財寶貝的物獻予上帝，毋若按呢，亦著用咱的心佮身軀攏總獻予上帝。聖冊講，「我的囝著將你的心獻予我，閣講，「著獻你的身軀做活的祭。」

博士揣著耶穌，就對別條路倒去，無去報希律，因為上帝有默示𪜶。希律王聽見博士做𪜶倒去，就大受氣，伊存心欲害死耶穌，但是毋知佗落一個是，所以就將伯利恆境內未上兩歲的查甫gín哪攏刣死，拍算耶穌的確佇遐的gín若的中間。但是上帝有保護耶穌，差天使默示約瑟，教伊著𤆬嬰仔佮老母走去埃及。約瑟去無偌久，希律的兵就到，來剿伯利恆的gín若。彼日通彼所在真是大悽慘，總是遐的gín若的艱苦是暫時，因為𪜶敢連鞭上天，得著福氣。做父母的人較憂悶，親像聖冊講，粒結哭囝的款式，就是講，「佇粒媽有聽見悲傷，哀慘，啼哭，大憂悶的聲，粒結哭囝，因為無去，所以無受安慰。」

希律死了後，主的天使佇埃及託夢出現共約瑟講，「起來𤆬嬰仔佮老母去以色列的地方，因為愛害死嬰仔的人已經死啦。」約瑟連鞭起來，娶嬰仔佮老母到以色列的地方。聽見希律的囝續接做王就驚，毋敢去徛起佇伯利恆；但是佇夢裡得著默示，才去加利利拿撒勒。耶穌踮遐到大漢。聖冊有講，「嬰仔漸漸大，精神勇健，智慧充滿，上帝恩典庇佑伊。」
猶太人有一個盤過節，是早出埃及的時，上帝設立的。約瑟佮馬利亞逐年上耶路撒冷來守這个節，到耶穌十二歲的時，祂的父母𤆬祂相佮去，同行的人亦真濟。節期明白，大家倒來，耶穌尚且佇耶路撒冷，父母毋知，掠准叫是插佇同行的人的中間。行到一日路，才揣無，就倒轉去耶路撒冷揣。揣到三日後，佇殿裡才拄著，看見祂坐佇先生的中間咧談論。人聽見祂的話攏總奇怪祂的聰明，𠢕應答。父母看見亦奇怪；祂的老母講，囝，啥事予阮到按呢？你的父佮我憂悶揣你。耶穌應講，「乜使揣我？減毋知我應該佇我的父的所在？」父母聽袂曉得，總是老母將趕逐話囥佇心內。耶穌就佮𪜶倒去拿撒勒，孝順父母。按呢通予咱知耶穌佇世間攏盡律法來行。第五條講，「著孝敬你的父母。」耶穌按呢行是愛人學祂的模樣。gín若雖然袂到親像耶穌按呢，尚且著求聖神幫贊來學，就上帝的確歡喜聽，予𪜶若久哪好的款式。
對耶穌十二歲到三十歲，彼个中間聖冊無攏記載，尚且知約瑟是做木的師傅，拍算耶穌亦是按呢，因為聖冊記載，有人叫祂做木師傅。按呢予咱知祂敢有幫贊約瑟做工趁食。祂實在是上帝，尚且「屈下做人，成奴僕的款式。」按呢咱著學耶穌謙卑的款式。聖冊講，「恁應該著有基督耶穌彼號的心。」（腓立比2：5）

行洗禮約翰家己徛佇猶太的曠野，是愛專心服事上帝。因為是做主的先鋒，所以耶穌未出頭的時，伊代先出來講道理。所穿的，是駱駝毛；所縖的，是皮的帶；所食的，是草蜢，野蜜。約翰出聲講，「天國近啦，恁著反悔。」
濟濟人聽伊所講，認家己的罪，對伊領洗禮。有人拍算伊是基督，約翰共𪜶講，「我毋是基督，有一個比我較大的，就是基督；祂來毋是親像我用水行洗禮，是用聖神咬人洗。」
彼揲有人無誠實反悔來求洗禮。約翰責備講，「恁著用真實的心反悔結好的果子。」𪜶有一項大錯誤，就是靠家己做亞伯拉罕的囝孫，所以約翰教𪜶毋通按呢，著學亞伯拉罕的信，順趁上帝的意思；就用譬喻講，「凡若樹無結好的果子，就剉落去㧒佇火。」按呢咱著結濟濟項好的果子，就是仁愛，和平，善良，盡忠，信實，謙卑，仁慈，吞忍，溫柔，趕逐果子；按呢畫顯明誠實反悔疼上帝。但是這號毋是咱家己畫，就是對聖神。咱家己心內的果子逐項是歹，親像刺配；所以著求上帝用聖神踮咱的心，予咱除去逐項的歹，畫成逐項的好，予上帝歡喜。

彼時耶穌對加利利來約旦河，就近約翰欲領洗禮，約翰毋敢共祂行洗禮，辭伊講，「我應該著受你的洗禮，你反轉來就近我媽？」耶穌應講，「今請容允我，因為咱著按呢盡禮數。」約翰才共祂行洗禮。耶穌領洗禮了對水起來，天開，有上帝的神親像茈仔降臨佇祂的頂面，亦有聲講，「這是我疼的囝，我所歡喜的。」按呢顯明有三位一體，總是這號的道理是真奧妙，咱袂話攏明白。照聖冊所記載父上帝差耶穌來世間做救主，互信靠祂的人畫得著赦免罪。囝上帝奉差來世間替咱受艱苦，行十全的義；按呢用祂的功勞遮崁信祂的人。聖神上帝是重頭生人的心，予人會曉得信靠耶穌，服事上帝。

彼揲了後聖神𤆬耶穌去曠野，野獸的所在，予魔鬼試煉。耶穌踮遐十四日，禁食祈禱。知枵的時魔鬼就來共伊講，「你但是上帝的囝，著命令趕逐石頭變做餅。」耶穌講，「聖冊有講，人得著活，毋若倚靠餅，是倚靠上帝所講的話，才話活。」這號的試煉無成。魔鬼就𤆬耶穌到聖的京城，予祂徛殿頂，共祂講，「你但是上帝的囝，通趒落來；聖冊有講，「主因為你有吩咐祂的天使，𪜶就畫用手扶持你，免得你的腳觸著石。」耶穌講，「聖冊亦有講，莫得試主你的上帝。」這號的試煉亦無成。魔鬼就𤆬耶穌上去極kuâinn的山，將天下萬國佮攏總的尊貴榮光的代誌予祂看，共祂講，「你若仆咧拜我，這攏總欲予你。」耶穌講，「撒旦退去，聖冊有講，「著拜主你的上帝，獨獨服事祂定定。」耶穌攏無落魔鬼的圈套，魔鬼就離開，天使來服事伊。
在早魔鬼用蛇來迷惑咱的始祖了，上帝對蛇講，「我予你佮婦人人結冤仇，你的後裔佮伊的後裔亦是按呢；伊畫傷害你的頭殼，你畫傷害伊的腳後靪。」耶穌予魔鬼試煉亦無受迷惑，是拄拄應驗彼節聖冊代先所講的話，但是後來應驗閣較詳細。
咱想耶穌拄著的試煉就知魔鬼真厲害，gâuchhē縫用法度計謀迷惑人；有時亦用聖經的話來倒試人。使徒彼得比並魔鬼是親像咧吼的獅；四界行，愛吞咬人。
咱看耶穌佇曠野裡，所用的器械刣贏魔鬼是聖冊所記載的話，拄拄合保羅所講的譬喻講，「上帝的道理是聖神的劍」；所以咱著勤勤講究聖冊，將道理收囥佇心內，常常數念。魔鬼猛，咱軟弱，尚且毋使失志。耶穌已經較贏，咱倚靠祂，亦的確較贏。聖冊講，「祂既然拄著試煉受艱苦，就會幫贊拄著試煉的人」（希伯來2：18）

有一日行洗禮的約翰看見耶穌來，就講，「看上帝的羊羔，擔當世間人的罪。我代先講，後尾我來，代先我佇咧，因為祂本然較代先我，就是這个人。」
今約翰稱呼耶穌做上帝的羊羔，因為祂得著替人死，擔當人的罪，若親像做贖罪的祭。猶太人在早照上帝的命令所獻的祭逐項是觀照耶穌。獻祭的時祭司用血𫝺，這个就是觀照基督的血洗除人的罪。
遐的獻祭的中間不止要緊的是羊羔。有定著的例，逐早起著祭獻一隻，逐下昏亦著按呢。安息日著獻重倍，另外別時亦著獻羊羔。猶太人的節期中間算逾越節最要緊。逾越節中間，第一要緊的禮數是刣羊羔獻祭上帝，來記念在早上帝的恩典，救祂的百姓脫出埃及國。因為這號的代誌就稱呼耶穌，叫做上帝的羊羔。精牲的中間羊羔算是不止清氣，閣真乖，因為按呢用羊羔觀照耶穌是不止合。以賽亞有講，「祂親像羊羔予人牽到死地無開嘴，親像羊佇剪毛的人的面前無做聲。」
上帝的羊羔這陣佇天裡坐榮光的位，做救世主；人信祂，求祂，話得著赦免罪。末日救主欲閣來，彼時做審判的主；悖逆的人驚惶，求山頭講，「你來咧阮，崁予阮免得坐位的主看見；亦免得羊羔的大受氣，因為羊羔大受氣的日到，甚物人當話去。」
咱著予羊羔洗咱清氣，記咱的名佇活命的冊，按呢穩當上天，享受永遠的福氣佮天神吟詩講，「願福氣，榮光，權能，氣力，永遠歸佇坐位的上帝佮羊羔。」

過日約翰佮伊兩個學生咧徛，看見耶穌咧行，就共伊的學生講，「看上帝的羊羔。」兩個學生聽見這个話，就塊耶穌。耶穌越頭看見兩個學生塊祂，就問講，「恁欲求甚物？」因應講，「先生，你佗落徛？」耶穌講，「綴我來去看。」就去看祂所店的所在，相佮歇佇遐，得著真好的機會通聽耶穌的教示。𪜶中間一人，就是安德列。祂去共伊的兄弟西門講，「願有拄著米賽亞」，就𤆬伊去見耶穌。耶穌看就講，「你是約翰的囝西門，欲稱呼做基發。」（基發佮彼得是相同的意思。基發是希伯來的音，彼得是希臘的音，意思是石）。彼得後來做使徒，就是十二個一個。
閣過日，耶穌欲去加利利，拄著腓力，就共伊講，「綴我。」後來腓力去共拿旦業講，「摩西的律法佮先知的冊所記的人，阮有看見，就是約瑟的囝，拿撒勒的人耶穌。」
拿旦業對伊講，「拿撒勒敢會出甚物到偌好的人媽？」腓力講，「你來看。」耶穌看見拿旦業來就講，「這个誠實是以色列的人，無奸詐的。」拿旦業對耶穌講，「怎樣話捌我？」耶穌應伊講，腓力猶未叫你，你佇無花果樹下，我已經看見你啦。」拿旦業就講，「先生真正是上帝的囝，以色列的王。」耶穌講，「我講，無花果樹下，看見你，你信hoòⁿ？後來你畫看比這个代誌閣較大的，就是話看天開，上帝的差使上落佇人主的頂面。」
咱做耶穌的學生，著學親像安德列，腓力，引𤆬人來就近耶穌。亦著學拿旦業誠實無奸詐的款式。

過三日，耶穌就去加利利的鉸若城，佇遐有人娶新娘。耶穌佮老母參學生攏予伊請，亦有濟濟人客。酒一下食了，耶穌的老母共耶穌講，「𪜶無酒啦。」耶穌知伊愛支配上帝的權能，就講，「老母啊，我佮你甚物干涉？」祂的老母共奴僕講，「耶穌若吩咐恁做甚物，著趁。」
Tīhit的所在有六的石甕，逐个話貯得石外的水，耶穌講，「甕逐个著用水予伊滿。」𪜶就予伊滿到臨出來。耶穌閣講，「著舀捧去予辦桌的人。」𪜶就舀捧去，水已經變做酒。辦桌啉試看，就叫新囝婿講，「人往是代先用好酒請人客，後來用較薄的，你反轉好酒收到這揲。」這个是耶穌起頭行的神跡佇加利利的鉸若。
舊約亦有記載行神跡的代誌；親像摩西有雨水變做血；予苦的水變做甜，拍石磐予水流出來；閣行幾若號的神跡。以利亞，以利沙，佮濟濟古早人亦有行神跡，總是𪜶所行無佮耶穌相同。𪜶著聽候上帝教𪜶行，亦著倚靠上帝的權能才話。耶穌毋是按呢，是家己有權能畫做，因為祂本是上帝。

耶穌對加那去加伯農，閣無幾日上耶路撒冷欲守盤過節，入殿看見人咧賣牛，羊，茈仔，亦有人咧換銀。耶穌用索仔做鞭趕精牲，牛，羊出殿，捙倒換銀的人的桌，閣共賣茈仔的人講，「趕逐物著提去，毋通將我的父的厝做買賣厝。」論殿，早所羅門起不止媠，予尼布甲尼撒的兵燒毀壞。這間是百姓對巴比侖倒來才閣起的，總是無遐媠，亦有失落幾若項寶貝的物，到希律王的手閣修整較大，亦極媠，極tshuàng。猶太人看著，逐个真歡喜呵咾。雖然按呢，佇殿內服事上帝的款式濟濟項毋著，所以予耶穌受氣。今咱入禮拜堂雖然無買賣的代誌，尚且無專心致意聽道理，有想做工，做生理，別項私奇的代誌，這攏是親像彼時猶太人佇殿內硩做買賣一樣，耶穌的確毋歡喜；所以咱佇禮拜堂著用專心聽道理，求上帝賞賜聖神感化，予咱的心話收囥道理，得著大的利益，免予上帝受氣。

法利賽教有一個名叫尼哥底某，是做猶太官。祂聽見人講耶穌行偌濟的神跡，心就拍算耶穌的確是上帝所差的人，欣慕愛看祂；所以有一暝去就近。見著就講，「先生，阮知你是對上帝來的先生，因為你所行的神跡若毋是上帝庇佑，無人話行。」耶穌講，「人若無重頭生，袂畫看見上帝的國。」尼哥底某講，「人已經老，怎樣話重頭生？」耶穌講，「若無對水，對聖神來生，袂畫入上帝的國；對身軀生的，就是身軀；對神生的，就是神。」尼哥底某聽袂曉得，耶穌就用譬喻解明講，「風出在伊咧吹，聽伊的聲毋知對佗落來，對佗落去；對聖神生的亦是按呢。我講，的確著重頭生，莫得奇怪這个話。在早摩西舉起蛇佇曠野，人主予人舉起亦親像伊。上帝將獨生的囝賞賜世間，互信祂的人毋使沉淪，話得著永活。祂疼世間的人到按呢；上帝差祂的囝落來世間，毋是欲定世間人的罪；是欲來救世間。」尼哥底某彼暝聽耶穌的教示敢有信，因為伊後來兩擺顯明好膽的心來認耶穌。

無偌久，行洗禮的約翰予希律掠去關監。這个希律是管加利利的人君。馬可叫伊做王；馬太，路加叫伊做芬芳的國君。看外冊就知伊閣有名叫安提冇，閣有兄弟十數人，中間聖冊有閣記載兩人的名若定，就是阿基老佮腓力。早彼个刣死伯利恆的嬰仔的希律是𪜶的老父。可惜囝濟濟學𪜶的老父的歹，殘忍，閣亂倫，親像腓力娶姪女暝殺鑼米做某。後來這个小弟安提冇離家己的婦人人，引誘兄嫂希羅底放捒丈夫，安提冇就接納伊做家己的某。這个代誌予約翰大大責備，王后兩人大受氣，掠約翰；希羅底刣伊，希律彼揲毋敢，就留佇監裡若定。
這是予咱知人的心性歹，驕傲，毋愛受人的苦勸責備。常常看人行毋著，予牧師抑是兄弟來責備，連鞭無歡喜，受氣毋聽伊。這攏是毋著，咱人應該著有謙遜的心，歡喜聽咱的苦勸，親像所羅門講，「毋挃教示的人，是看輕家己的性命；但是聽受苦勸的確得著聰明。」

約翰關監的時，耶穌離開猶太，去加利利。路對撒馬利亞經過，因為彼省是佇猶太加利利兩省的中間。耶穌行到士加，身軀僐。彼所在有一個井，是雅各所開的；耶穌坐佇遐，學生入城去買食。
有一個婦人人對撒馬利亞城內出來上水，耶穌講，「予我啉。」婦人人講，「你是猶太人，欲呔會共阮撒馬利亞人討水？」因為猶太人佮撒馬利亞的人無相往來。講究聖冊就知，早以色列十個支派的人予亞術國的王掠去的時，亞術國的王差本國的百姓搬去撒馬利亞徛。所以撒馬利亞人毋是正以色列的人。起頭的時𪜶是拜佛，後來紲有敬畏耶和華。閣以輸臘佮尼希米𤆬猶太人對巴比侖倒來，愛佇耶路撒冷閣再起一間殿，撒馬利亞人愛佮𪜶相佮起，猶太人毋予伊份，對按呢兩旁結怨。
殿起好，撒馬利亞的人毋肯去遐拜上帝，是佇撒馬利亞支離心山有另外起一間；就兩爿相怨恨閣較深。
耶穌聽見婦人人的話，就講，「你若知共討水啉是巳tsuī，你的確求我，我的確用活的水予你；人若啉這个水話閣嘴乾；啉我所予伊的水，永遠袂嘴乾。」
婦人人攏袂曉得耶穌的意思，干焦聽見耶穌講，「啉著我的水永遠袂嘴乾」，就講，「主矣，既然你的水啉袂嘴乾，請你予我啉。」耶穌講，趕逐話是譬喻若定，實在毋是講地面上的水，是講聖神用道理感化人的心。聖神話養飼人的靈魂，親像人嘴乾啉水話養飼身軀。人無啉身軀會死，若無受感化，靈魂話沉淪。耶穌共婦人人講，「著去叫你的丈夫來。」應講，「無丈夫。」耶穌就共伊講伊暗靜所行的代誌，婦人人才掠耶穌做先知，就問耶穌講，「拜上帝的所在著佇佗落？因為猶太人講著佇耶路撒冷，撒馬利亞講著佇撒馬利亞。」耶穌應講，「著信我，日欲到，恁敬拜天父不論佇這个山，不論佇耶路撒冷。真敬拜的人，用神用誠實拜天父；因為天父愛人按呢拜伊。上帝是神，拜祂的人著用神用誠實。」
婦人人講，「我知米賽亞得欲來，祂若到的確用眾項的道理來教示阮。」耶穌講，「這揲佮你講話的就是。」婦人人聽見這句歡喜，連鞭放捒水瓶入城去咬人講，「來看一人，我平素所行的代誌，祂攏總知，通講，敢是基督。」眾人出城就近耶穌。拄拄彼揲學生買物來，請耶穌食，耶穌講，「我有物通食，恁毋知。」彼時學生袂明白，相佮講，「減有人供給祂媽？」耶穌就解明講，「趁上帝的旨意是我的米糧。」彼日算是撒馬利亞人福氣的日子，因為濟濟人誠實信耶穌，紲請耶穌佮𪜶蹛。耶穌踮遐兩日，對按呢信的人加添益發濟。
現時耶穌坐佇天父的正手旁，亦歡喜用活命的水予求祂的人。聖冊講，「嘴乾的著來，愛得著活命的水話白白得著。」

過兩日，耶穌對撒馬利亞起身去到加利利省的鉸若城，就是前日用水變做酒的所在。有一人是王的人臣，對加伯農來就近耶穌，因為伊的囝著病傷重得欲死，向望耶穌話去伊的所在醫好伊。但是耶穌對伊講，「恁若無看見神跡，就攏毋信。」
彼个人臣不止迫切，愛耶穌趕緊去，驚了囝會死。耶穌講，「你倒去，你的囝活啦。」彼个人就趁耶穌的話。佇路裡有拄著奴僕來報伊講，「你的囝活啦。」祂就問伊的奴僕講，「甚物時好？」奴僕應講，「昨日過晝一點鐘，熱退。」彼个人就知是拄拄耶穌講，「你的囝活的時。對按呢伊全家信耶穌。」
設使咱有甚物艱苦的代誌，著倚靠耶穌才話得著平安。

對彼揲耶穌倒去拿撒勒，愛佇遐講道理予人聽。安息日入會堂。會堂是猶太人的禮拜堂。逐禮拜定著的冊著讀，彼日所讀的，是以賽亞的冊，講，「主的神已經臨到我，所以用抹油設立我來傳福音佇送鄉人；差我來醫傷心的人；來報予人掠的知通得著放，青盲的知通得著看見；亦差我敨放哀慘的人，播揚主歡喜的年。」
上帝的聖神默示以賽亞寫按呢，就是代先讖語耶穌；今耶穌所做的代誌攏總應驗這節聖冊，因為祂是來傳福氣的消息，醫好破病，安慰信祂的人。耶穌讀彼節明白，冊就合硩，交予管會堂的人。耶穌就踮咧坐，逐个人共伊金金相。祂就對遐个人講，「恁所聽見這个聖經，今仔日有應驗。」遐个人無尊重耶穌，耶穌有引以利亞佮以利沙的事來警戒𪜶。
會堂眾人聽見趕逐話，大沉受氣；規群起來趕祂出城外，拖祂到山邊，愛車伊落去。耶穌經過行佇眾人的中間離開𪜶去。
這揲耶穌亦是愛世間人聽祂的福音，向望話信，可惜濟濟人親像拿撒勒人的款，毋肯聽耶穌的話，毋接納耶穌做𪜶的救主。耶穌毋肯永永聽候𪜶，有時忽然離開𪜶，親像離開拿撒勒的人。

有一日，耶穌徛佇加利利的海墘講道理，人真濟咧聽；有兩隻討魚船拋硩，船頂無人佇咧，有上岸來洗網。一隻屬佇西門。彼个西門就是安德列的兄弟，前安德列捌𤆬伊來見耶穌。耶穌就落伊的船，教伊略略仔開；就坐咧講道理教示岸頂咧徛的人。耶穌講煞，就教西門放船較開拋網討魚。西門應講，先生，阮通暝著磨，掠攏無，但是照你的話，阮著拋網。彼揲拋網討著魚真濟，網到欲裂，就招別隻船來幫贊，兩隻船載魚到欲沉落去。按呢是顯明耶穌的大權能，亦是顯明疼祂的學生的心。西門彼得看見按呢，就覆佇耶穌的腳下，講，「主矣，著離開我，我是有罪的人」；講按呢，因為知耶穌的尊貴，所以想家己袂堪得耶穌佮伊踮。耶穌知彼得的心，才講，「毋使驚；了後你畫得著人。」這是指彼得做傳道的工，得著人做耶穌的學生，親像得著魚遐濟。西門佮同伴拖船倚山，攏總放捒，來塊耶穌。耶穌行無偌遠閣看見兩個討魚人，一個的名雅各，一個名約翰，兄弟仔佮𪜶老父佇船裡咧補網。耶穌招𪜶，隨時離開父來塊耶穌。咱著學趕逐學生的款，逐項趁耶穌的命令，才話得著福氣。

耶穌到加伯農拄著安息日，入會堂教示人。佇會堂裡，有一人犯著邪神，叫講，「拿撒勒人耶穌啊，我佮你甚物干涉，你來欲敗壞我媽？我知你是巳tsuī，是上帝的聖的。」耶穌看見彼个人真艱苦，就可憐伊，所以責備邪鬼，講，「靜靜出來。」邪鬼搝六彼个人，大聲叫，就出來。眾人看見這个代誌，不止奇怪，對按呢名聲佇加利利滿四界。
耶穌踮世間的時，上帝准邪神苦楚人的身軀，一項是責備人，閣一項是予耶穌通顯明祂的權能氣力較贏魔鬼。
到這時上帝准邪鬼來苦楚人仔無，咱無的確知；人拍算有，有人拍算攏無。有人講檢采有時有，總是較罕得；但是一項咱通明明知，家己若無常常持防，魔鬼話乘機會入咱的心。

耶穌對會堂出來，佮雅各，約翰去西門，安德列的厝。彼間厝有一項憂悶的代誌。是彼得的丈姆熱病，遍身熱滾滾。學生看見伊遐艱苦，就不止可憐伊，連鞭報耶穌。耶穌入伊的房，牽伊的手，熱就退，連鞭照原，起來服事大家。
耶穌彼揲遍行加利利省，傳道理；有時趕鬼，有時醫病；真濟人就近耶穌來得著祂的憐憫。
有一個癩ko的來，跪佇耶穌的腳下，求講，「主若肯，的確畫予我清氣。」彼个癩ko的是知耶穌有權話醫好伊，因為信祂是上帝的囝；總是毋知耶穌欲猶毋。所以講，「主若肯，的確畫予我清氣。」耶穌憐憫，手摸伊講，「我肯，你通清氣。」彼个人連鞭好。耶穌教伊去予祭司驗，照摩西的例獻禮物，做得著清氣的干證。
癩ko的病通比並罪的款。人若未得著赦罪，未護聖神感化，佇上帝的面前不止污穢，賣得著入天國。咱若愛心清氣相，著學彼个癩ko的的款，來就近耶穌；總是毋使疑騃主肯仔毋肯，因為主捌講，「凡若就近我的人，我毋放捒伊。」

耶穌閣去加伯農，到遐無偌久，人聽見耶穌來，就濟濟人圍雷伊的厝，聽祂講道理。咧講的時，有四的人扛一個半遂的來。彼人無氣力袂行，所以𪜶朋友用舖蓋扛伊來，愛求耶穌醫好伊。人濟，扛袂得入，就連舖蓋扛上厝頂，拆孔類落佇耶穌的面前。
耶穌看見遐个人信真大，就對半遂的講，「細囝，你的罪赦免啦。」因為赦罪比醫好病閣-較要緊的代誌，所以耶穌代先講這句話，然後就醫好伊的病。有法利賽人聽見耶穌講這句話，毋信耶穌是上帝，就暗靜講，「啥事僭權濫糝到按呢？上帝以外，巳tsuī話赦免人的罪？耶穌知𪜶的意思講，「恁啥事暗靜議論講，的罪赦，』抑是講，夯舖蓋行，』佗落一項較快？獨獨予恁知人主治地裡有權通赦免罪」；就共半遂的講，「我命令你起來，夯你的舖蓋倒去。」彼个人就起來，佇眾人的面前夯舖蓋出去，一路呵咾上帝。眾人奇怪伊，歸榮光上帝講，「咱未捌看見按呢。」
這章是講耶穌的權能佮恩典的事；咱的靈魂軟弱親像半遂。耶穌有權能通救求祂的人，因為祂捌講，「凡若著磨，艱苦背重擔的人就近我，我賞賜你平安。」

有一日，耶穌對餉關口經過，看見一人佇遐咧坐，名叫馬太，亦有名叫利未。耶穌叫伊講，「綴我。」馬太連鞭起身，放捒伊的頭路來塊耶穌。耶穌用天國的福氣予伊，是較贏地面上萬項物。
咱應該著學馬太，聽耶穌的命令連鞭趁。設使有甚物頭路話阻擋咱袂得通塊耶穌，就著歡喜放捒，才會得通做耶穌的學生。
利未佇𪜶厝辦大筵席請耶穌；有趕逐抽餉的人，亦有犯罪的人相佮坐桌。讀冊人，法利賽人譏刺耶穌的學生講，「恁佮恁的先生參抽餉的人，犯罪的人相佮啉食是怎樣？耶穌聽見就講，「勇健的人毋使醫生，破病的著用祂；我來毋是招義的人，是招犯罪的人反悔。」

了後猶太人的節期，耶穌上耶路撒冷。佇耶路撒冷，有一個城門，號做羊門；近遐有池，名叫必士大。池邊有五個廊，內面不時有有病的人踮佇遐咧聽候，向望對池的水得著病好。
有一日，耶穌對池邊經過，看見有一人倒硩，身軀不止軟弱，病已經三十八年。久久佇遐咧聽候，今該哉拄著耶穌，耶穌問伊講，「你愛得著好嘛？」祂應講，「主矣，水振動的時無人扶我落池，到我家己來，就別人已經落去。」耶穌講，「你起來，夯舖蓋去行。」彼个人聽見耶穌這句話，連鞭起來夯舖蓋倒去。彼日拄拄是安息日，猶太人看見伊夯物，就無歡喜，共伊講，「安息日做這个代誌毋著。」祂講，「彼个醫好我的，教我按呢。」彼个人本毋捌耶穌，停無偌久拄著耶穌佇殿裡。耶穌共伊講，「你的病已經好，毋通閣再犯罪，驚了拄著災禍閣較重。」人猶原行毋著，毋肯反悔罪，死後靈魂的艱苦，比身軀病疼的艱苦閣較慘。
這人出殿共猶太人講，醫好伊的就是耶穌。猶太人聽見不止受氣，欲害死耶穌。
這項事通用來比並聖冊講的道理。撒加利亞講，「後來話開水泉予大衛的家，耶路撒冷的百姓得著來洗清𪜶代先的毋著，除去𪜶本然的污穢。」今聖冊所講這號的話是指耶穌，親像別所在講，「上帝的囝耶穌基督的血洗除攏總的罪過」（撒加利亞13：1；祂約翰1：7）

法利賽人有時對重外皮的禮數較對重要緊的道理，按呢亦大錯誤。安息日的意思：耶穌用幾若號的法度責備法利賽人的毋著，予咱知安息日真的道理。有一擺，治安息日耶穌佮學生經過田園；學生枵，就摘麥穗，用手j的來食。照𪜶國的例，這个代誌無通嫌，但是法利賽人嫌講是犯著安息日的罪。耶穌講起幾若項的道理駁倒𪜶。代先引起大衛佮綴伊的人枵的時所行的餅。照法度這號的餅，獨獨祭司通食，別人毋通食。大衛佮綴伊的人來食，亦無犯嫌，是予咱知人的性命是較要緊外皮的禮數。耶穌閣引起祭司佇殿堂的內面的代誌，就是逐个安息日著磨做工，亦無犯嫌，因為所行的代誌，是趁上帝的命令，殿亦屬佇上帝最聖的所在。耶穌指家己就講，「佇遮有比殿堂較大的。」人的手所起的殿是觀照若定，上帝真實的殿是耶穌本身。祭司安息日治殿內照法度服事，尚且無罪，何況耶穌的學生塊祂來行無通嫌。耶穌閣引起先知荷西一節，就是愛憐憫，毋愛祭祀。」閣講，「恁若知這節的意思，就無擬定無罪的人。」閣講，「安息日因為人的利益才設立，毋是因為安息日才設立人；所以人主是安息日的主。」人主若做安息日的主，祂的學生著趁主的教示來守，要緊著做人的利益。下底所記載這項的代誌，亦是相同的道理。
閣後的安息日耶穌入會堂，佇遐有一人手枯tâ，有人問講，「安息日醫病通媽？」意思是欲擬定祂的罪。耶穌就講，「恁中間巳tsuī仔有羊。安息日跋落坑，無牽伊起來啊？人減無較貴氣佇羊媽？安息日行好事是合宜。」連鞭共彼个人講，「著伸手。」祂趁耶穌的話，連鞭好。看這項所記載的代誌，就知耶穌不止話辯倒對敵，亦𠢕體貼憐憫人，亦有權通幫贊人。咱要緊著學這个手枯tâ的，聽耶穌的命令連鞭趁。雖罔平素無氣力通做一項的好，親像枯tâ的手尚且若肯趁耶穌的命令，就會得著氣力。

耶穌上山，通暝祈禱上帝。天光有叫學生，揀十二人做使徒。𪜶的名就是西門彼得佮伊的兄弟安德列，雅各佮伊的兄弟約翰，閣腓力，馬太，pa都鑼買，多馬，啊綠非的囝雅各，西門稱做西鑼抵，雅各的兄弟猶大，加碌人猶大（就是賣先生的）。只十二個學生的中間，五人的名已經講了；四人是耶穌佇加利利海墘招的。耶穌予趕逐人跟隨祂，差𪜶傳道理；閣賞賜𪜶有醫病趕鬼的權柄。命令𪜶著代先傳道理佇猶太人，出門毋使帶所費，因為做工得著工錢是合宜。閣對𪜶講，𪜶畫予世間人厭賤，拒絕，陷害；總是毋使驚，對敵話害身軀，賣害靈魂；若常常吞忍，到路尾話得著救。另外用濟濟話勸𪜶，才祝福予𪜶去。人予耶穌所差，著知較常袂免得艱苦，若歡喜甘願承受，話享受天國的福氣。

有一日，耶穌上山咧坐，學生聚集；耶穌就開拆天國的道理教示𪜶。頭一項是講真的福氣是怎樣；就講，心，哀傷，溫柔，欣慕義，行憐憫，心清氣，和平，因為義拄著窘逐，為著我受人詈罵窘逐，這等號的人有福氣。
人愛得著天國的福氣著有這號的心前。這號福氣佮世間人所拍算做福氣是三對反，獨獨這號是真，別號是假，路尾無號人知足亦無久長。這號就是聖神所賜佇天國的百姓，心內在生有，死後閣較深。人若得著這號天國的款式就畫做有路用的人，譬喻做地裡的鹽，世間的光，引𤆬人歸榮光佇天父。
議論這號的道理明白，耶穌閣教示咱著不止細膩行好，斟酌趁上帝攏總的誡律，毋若外皮著趁，亦著盡氣力予心肝內面的所愛拄拄合上帝的誡律，深深的意思。毋若毋通克虧人，反轉疼痛人親像疼家己。毋若著疼朋友，亦著疼對敵。人詈罵咱，咱著共伊祝福；人怨恨咱，咱著好款待祂；人陷害窘逐咱，咱著替伊祈禱；按呢就做天父的囝類；因為天父用日照光好佮毋好的人，用戶潤澤義人佮不義的人。耶穌才閣講一句真包含，就是講，「恁的天父是齊全好，恁著齊全好親像祂。」
耶穌亦警戒咱毋通親像法利賽人假佯服事上帝，抑是做好事條故意予人看見，通得著榮顯佇人。賑濟是應該著行的代誌，總是毋通用賑濟求功勞，抑是予人呵咾咱做好心；賑濟應該因為咱誠實有慈心，憐憫人的艱苦，愛利益人；按呢就是合上帝的意思。耶穌講，「賑濟的時，毋通予倒手知正手的所做，就畫得著天父的賞。」

耶穌閣將祈禱的代誌教示咱，講咱毋通親像假好的人，歡喜徛公行的所在；著入密房關門，求人看袂著的父，亦毋通親像拜佛的人沓沓念，因為咱所欠用，未求的代先，天父已經知。耶穌就教示𪜶祈禱，講，「恁祈禱著講，願佇天裡的父，願你的名聖。你的國臨到。你的旨意得成，佇地裡親像佇天裡。阮的日食，今仔日予阮。赦免阮的辜負，親像阮亦有赦免辜負阮的人。莫得𤆬阮入箸試，著救阮脫離彼个歹的。因為國，權能，榮光攏是你所有，代代無盡：à命。」看這幾句祈禱的話，有幾若項不止要緊的教示。頭一項，上帝毋若造生保養咱，亦有予基督贖回咱，閣歡喜用聖神重頭生咱，咱常常著數念這號的道理，認上帝做父；用囝的心來親近伊。第二，是咱著敬重祂的名，亦求祂予世間攏總的人畫知祂是至聖，來歸佇伊。第三，是求上帝予咱佮攏總的人歡喜降服祂的管轄，做祂的百姓。第四，上帝的旨意佇天裡，攏總遵趁，無違逆；著求祂予咱佮地面上攏總的人亦畫按呢。第五，通知咱肉身有合宜的欠用，亦通對上帝求；總是毋通過頭掛慮，亦毋通一味想愛欲連鞭得著貨物不止濟，積聚做久長的路用，逐日是求逐日所著用的就好；按呢是顯明知足的心，亦上帝無毋賞賜咱。第六，著細膩想家己有赦免人的心猶無；若無，著求上帝賞賜咱這號的心，才通向望家己的罪過話得著天父的赦免。咱祈禱的時著記得家己是重罪的人，所以著誠實認罪求赦免。第七，世間是試煉的所在，真濟歹代話引誘咱陷著罪；閣咱家己不止軟弱，無氣力話較贏歹；所以著求天父拯救，才話免得危險。聖冊講，「恁艱難的日求我，我的確救恁。」路尾幾句是予咱知咱所對祈禱的，是有權能的上帝；所以著信，著倚靠；因為祂畫成萬項的代誌。祈禱的時要緊所講的話毋通佮心無同；設使按呢，就袂得通講，「à命」，抑是「心正所願」；亦天父毋允准；所以著用誠實的心，就所求的話得著。à命的意思是誠實，是指咱祈禱著用誠實，因為上帝是真實，講出就行。
耶穌亦教示咱禁食的道理。禁食的意思是因為憂悶認罪佇上帝的面前；所以毋通親像假好的人，帶憂容，變面色，用禁食欲予人呵咾咱做虔誠。耶穌講，「禁食的時頭毛著抹油，面著洗，莫得用禁食予人看，就會得著天父的賞。」

耶穌苦勸學生毋通積聚業佇地裡；世間的富貴不止快失落。著積聚業佇天裡，就永遠袂失落，賣敗壞。咱的業積聚佇佗落，咱的心肝亦向佇遐。設使咱的心無向佇天堂，來向佇世間，是親像目睭花，心內的光變做暗。耶穌用這號的譬喻是教示咱毋通錯誤真的道理，著細膩照顧心性品行，欣慕永遠活的代誌。
咱學耶穌的所行，歸榮光佇上帝，照機會利益人，這个通叫做積聚業佇天裡。親像耶穌別所在的話，就是講，「著用不義的錢財結交好的朋友，就恁喪失的時，畫予祂接納佇久長的厝。」耶穌閣講，「一人袂畫服事兩個人；檢采怨這个，疼彼个；檢采敬重這个，看輕彼个；恁袂畫服事上帝，紲服事錢財。」
耶穌亦欲予咱毋使掛慮怎樣通食，怎樣通啉，怎樣通穿，就講，「著看飛的鳥，無種無作，上帝亦照顧，恁減無較貴氣鳥媽？閣著看百合花怎樣大欉，無著磨，無紡績；亦早所羅門行伍夠極，伊的衫的媠袂值著這个花的一蕊。上帝尚且予花媠到按呢，何況欲照顧恁小可信的人媽？
咱行路檢采看花，抑是鳥，著記得上帝創造，亦是上帝咧照顧；閣應該知上帝毋若照顧趕逐物若定，亦不時閣較致意咧照顧咱。花，鳥毋是貴氣的物，攏無心神話曉得呵咾上帝，亦無靈魂通得著救。花發生，無久就謝；鳥到死怨佇咧。所以咱要緊踮世間的時，著求上帝的國佮義，世間的代誌毋使掛慮，就所著用的物，上帝自然予咱。
咱的人常常𠢕嫌別人的毋著，檢采家己的毋著閣較大，亦攏袂曉得想。耶穌重重責備咱這號的款式，警戒咱毋通擬議人，驚了畫予上帝擬議咱；閣講，「假好的人啊，著代先除去家己目睭內的楹仔柴，才話明明看見通除去兄弟目睭內的草仔幼。」
尚且毋通容允歹代佇教會內。人真正有歹的品行，著革伊出。佮這號的人交陪做兄弟，是無利益𪜶，亦檢采話害家己。耶穌講，「莫得將聖的物予狗，莫得將恁的珍珠㧒予豬。」歹品行實在可惡佇上帝的面前。
耶穌已經教咱毋通掛慮後日的事，閣指示咱上帝不止怨恨歹代；檢采有人想家己的貧賤，無人通倚靠，抑是檢采想家己的重罪不止通予上帝毋挃，擔有甚物路通免得失志，毋使掛慮？就是著將攏總的代誌排列佇天父的面前，直直倚靠祂，記得祂的疼咱是萬倍較贏父母的疼。耶穌講，「求就予恁，揣就拄著，拍門就共恁開。」亦閣講，「恁愛人款待恁怎樣，亦著按呢款待人。」

耶穌所講的道理，來解明上帝的誡律，逐人的良心話呵咾是極好的教示；但是逐人本的心性軟弱，向世間，疼家己，就僫得行到合上帝的意思；所以耶穌用狹佮闊的門路做譬喻，叫咱醒悟，就是講，「應該對狹門入；因為透到沉淪的門闊闊，路看囥，濟濟人入佇遐；透到活，門狹，路細條，少少人揣有著。」這个代誌予咱知人沉淪是不止快的代誌，若使趁家己的本性若定；所以譬喻眾人所愛行是闊大的路。獨獨得著救是不止僫，就是本性著換新來向上帝，著放捒家己的意思，反悔改變斟酌趁道理；所以譬喻門是狹，路是細條，入去行的人少；就是人若無信靠救主，受聖神的感化，就攏袂行永遠活的路。
耶穌毋愛咱錯誤行毋著路失落靈魂，就教咱著持防假的先生。𪜶檢采外皮不止好親像羊，亦講好聽的話，尚且心內親像豺狼，毋通予祂迷惑。愛知先生是真抑是假，著看祂的品行是好抑是歹；亦著看𪜶的教示是引𤆬人行好服事上帝利益人仔無。耶穌講，「好樹結好果子，歹的樹結歹的果子，看果子就會捌樹。」
咱亦著省察家己的心性，品行；毋通騙家己，拍算外皮拜上帝夠額。耶穌講，「人稱呼我講，啊，主矣，無攏總話入天國；獨獨趁我天父的旨意的人畫入。」到審判的日，耶穌話共毋信趁的人講，「做毋好的人，我毋捌恁；著離開我，做恁去。」
耶穌議論道理不止詳細，就用起厝的譬喻，結尾就是講，「聽我的話來行伊的人，譬喻親像有智識的人起厝佇石磐頂；雨落，水流，風吹撞著厝亦袂倒，因為地基下佇石磐頂。聽我的話就毋行伊的人，譬喻親像戇人起厝佇土砂頂，雨落，水流，風吹撞著厝，連鞭就倒，彼个倒是傷重。」
聖冊別所在稱呼耶穌做石磐，閣講，耶穌以外無名通倚靠得著救；所以咱著信，倚靠救主耶穌，才話親像智識的人，起堅固的厝，到審判的日亦毋使見笑。今對佗落話知是誠實倚靠救主猶無？就是著省察家己，看有誠實降服耶穌，趁祂的教示猶無。若無趁救主，去倚靠別物，就是親像戇的人起厝佇砂裡，路尾就見笑。

耶穌教示百姓講煞，就入加伯農。有一個百總，伊所疼的奴僕破病咧欲死，風聲聽見耶穌的代誌，就差猶太的長老，幾若人去求祂來醫好祂的奴僕。耶穌聽見就講，我欲去醫伊。你厝無偌遠，百總差祂的朋友就近耶穌講，「主毋通著磨到我兜，我毋敢當，亦袂堪得就近你，你哪使講這句，我的奴僕就好。」耶穌聽見就共塊祂的人講，「佇以色列人的中間，未捌看見人信到按呢。」閣共百總講，「照你的信話得著成。」所差的人倒轉去，看見奴僕已經勇健。
咱看百總的款式，實在有好的模樣予咱通學。祂做主人，是不止公道款待奴僕；做官亦𠢕疼百姓；尚且有閣卡通可取的，就是祂信耶穌的權能，閣顯明謙遜的心，不止敬重耶穌，掠祂做尊貴。

過日，耶穌去一個城名拿恩，祂的學生參濟濟人佮祂相佮去。近城門拄著人扛死人出；死人的老母是守寡人，孤單生一個囝若定；城裡的百姓濟濟送葬。主看見死人的老母憐憫伊，共伊講，「莫得啼哭。」就近倚來摸彼个跨身屍的架，扛的人停腳。耶穌就講，「少年人啊，我共你講，著起來。」彼个死人就起來坐，閣講話；耶穌將伊交予伊的老母。眾人驚惶歸榮光佇上帝講，「大的先知人有興起佇咱的中間。」𪜶呵咾上帝，這項不止著，尚且有欠缺，因為不過是掠救主做先知。其實救主比先知舂tsua̍h不止遠。百姓彼時敢捌想以利亞，以利沙所行。𪜶雖罔捌予人對死閣活，毋是對家己的權能，是對迫切祈禱。耶穌獨獨出家己的命令，通知耶穌真正是上帝。
咱看在早救主予拿恩的少年人閣活，實在是奇異的事，亦是出佇人向望的以外。今咱這揲犯罪款式親像死，獨獨聽救主的聲，得著祂重頭生咱的心，亦話算做是得著閣活的人。咱若知家己得著這號的恩典，應該著深深感上帝的恩，親像彼時百姓有歸榮光佇上帝。

耶穌底鍋粒信，伯賽大，加伯農沓沓講道理，行神跡；到尾人無反悔，耶穌就責備講𪜶有災禍，亦審判的日𪜶的刑罰比催鑼西噸，所多馬當閣較袂起。
咱看耶穌責備只幾若個城，有通做咱的鑒戒，就是咱有機會通聽道理，亦有聖冊通講究，夠額通知耶穌真正是救主；咱若掠這个代誌做無要緊，咱的關係比濟濟未受道理的人較大；親像耶穌有講，「凡若濟濟予伊，的確對伊提濟濟，濟濟託重伊，的確對伊討濟濟。」
耶穌有設立七十人，予𪜶去傳道理；遐的人倒來，心不止歡喜回覆耶穌，講，「主矣，倚靠你的名，鬼亦降服阮。」耶穌講，「莫得因為按呢來歡喜，著掠恁的名記佇天裡做歡喜。」耶穌按呢教示，予咱知第一通歡喜的代誌，就是予上帝記咱的名佇活命的冊。
彼時耶穌心內歡喜講，「父啊，天地的主，我呵咾你；因為你將這个道理對有智慧，有才能的人囥密；但是對細囝就顯明；實在啊，父你好的意思真正按呢。」這所在所記載是咱的主耶穌想到上帝照家己好的意思款待人，來替受恩的人感謝呵咾上帝。這个話亦話叫驕傲的人醒悟，毋通倚靠家己的智識；著謙卑親像細漢的gín哪，才通向望上帝的恩典，親像詩篇講，「溫柔的人的確用義𤆬伊，用道理教示伊。」

耶穌勸人就近祂講，「凡若著磨艱苦背重擔的著就近我，我賞賜恁平安。」世間有憂悶，病疼，死失，送鄉，以及濟濟項災難的事，僫得擔當，僫得吞忍。這照人看，話講是重擔，總是有一號較重的擔，就是人的罪。這號擔人人有，但是有的掠做無重。人若知罪，就知這个擔家己背袂起。彼號人若就近耶穌，耶穌話除去伊的罪，若親像褪伊的擔。耶穌閣講，「我溫柔謙遜，背我的背來學我，就你的心話平安；因為我的背是快，我的擔是輕。」這所在所講，毋是講咱就近耶穌，就佇這世間攏總免得艱苦，是予咱知，若拄著，有的所在。

有一個法利賽人名西門，請耶穌佮伊相佮食。耶穌就入伊的厝坐桌。城內有一個婦人人平素是犯罪的人，伊知耶穌坐桌佇法利賽人的厝，就將一玉罐的香油帶來，徛佇耶穌的尻脊後，咧啼哭流目屎滴澹耶穌的腳，用頭毛來拭，閣唚祂的腳，用香油來抹。
彼時猶太人坐桌的款式是半斜月，腳曲佇後面；所以人佇後面會得倚伊的腳。
所請耶穌的法利賽人看見這个代誌，心內想講，「這个人但是先知人，的確畫知摸祂的婦人人是巳tsuī，亦是甚物號的人，因為伊平素是犯罪的人。」耶穌就共彼个法利賽人講，「西門啊，我有一句話愛共你講。」應講，「請先生講。」耶穌就講，「有一個債主，兩人欠伊銀，一人欠四五十兩，一人五兩；兩人攏無銀通還，銀主就做一下赦免𪜶的債；今請你講只兩人佗落一個較疼債主？」西門應講，「我拍算就是彼êhō͘伊赦免較濟的。」耶穌講，「你拍算無錯。」耶穌越頭指彼个婦人人講，「我入你的厝，你攏無用水予我洗腳，但是這个婦人人用目屎來洗我的腳，用頭毛來拭；你攏無共我唚嘴，但是這个婦人人對我入來的時，唚我的腳無煞；你攏無用油來抹我的頭殼，但是這个婦人人用香油來抹我的腳。所以我共你講，伊的罪過濟濟赦免，因為伊不止疼我，人若得著小可的赦免，伊的疼痛亦是小可。」
這个婦人人得著大的赦免，所以伊的疼痛亦大。耶穌就對婦人人講，「你的罪赦免啦。」同坐桌的人相佮議論講，「這个甚物人畫赦免罪？」耶穌閣共彼个婦人人講，「你有信，才有得著救；今通平安倒去。」
咱看這个婦人人比請耶穌的西門佮同坐桌的人較贏，因為伊畫知家己的毋著，亦有深深反悔；閣知耶穌話赦免罪，所以用謙遜的心來就近伊。閣伊疼主的心亦較贏佇西門，因為西門雖罔請耶穌，看這所在所講，究竟猶未盡情；但是婦人人實在有顯明伊的盡心。因為毋但若做親像奴僕來洗耶穌的腳，亦閣親嘴唚祂，用不止貴的香膏抹祂；足見伊的疼主，毋是西門所畫比並得。祂既然有顯明誠實疼主的憑據，就得著主的呵咾比眾人亦較大，親像這所在主只有對伊一人講，「你的信救你，安然倒去。」
這章所記載的代誌是教示咱幾項的道理。一項，不止重罪的人毋使失志，耶穌話救伊。閣一項，愛耶穌救咱，著知家己的罪，深深反悔來倚靠耶穌。又一項，咱既然予耶穌救，著顯明感恩的心不止疼耶穌。

耶穌佇世間的時，行濟濟神跡，醫病，趕鬼，表明祂是聖神的囝。法利賽人雖然看見，故意毋信，誹謗耶穌講，「祂是倚靠鬼王，才趕鬼。」耶穌用不止重的話警戒，閣問，「設使撒旦趕撒旦，就是家己三冤家，伊的國thái討徛話牢？」耶穌閣設譬喻講，「邪神離開人，行遊亢旱的地，揣安息的所在，賣得著講，欲倒去所出來的厝；到，就看見已經拚掃齊整；隨時去kohch huā七的神比家己較歹，入來徛起；彼个人路尾犯著，比代先閣較慘。」耶穌閣講，「這个歹世代亦親像按呢。」
猶太人久久予魔鬼治理，到耶穌來講道理，行神跡，勸𪜶著反悔；彼時魔鬼失落權，譬喻親像彼个邪鬼離開人的身軀。猶太族若趁機會反悔罪，承受耶穌的教示，誠實認祂做救主，就得著極大的福氣；可惜毋接納祂，反轉拒絕祂，就路尾慘夠極。人若誠實接納耶穌，就無閣予魔鬼治理；若毋肯接納，魔鬼話閣再來把縛彼个閣較牢。
咱讀這个譬喻應該著知家己本亦是按呢予魔鬼管轄；若無得著耶穌拯救，就袂脫離佇伊的手。有濟濟人捌聽耶穌的福音，明明知著怎樣做，閣愛做，獨獨是倚靠家己的氣力，無倚靠耶穌，雖然有約束家己勉勵行好，亦袂久長。這號人真正親像譬喻所講：魔鬼雖罔暫時離開，心未捌換新，魔鬼話閣再到，因為知人若無倚靠耶穌袂贏伊。
咱著迫切求聖神踮佇咱的心，就免得予魔鬼迷惑，陷落罪。

有一人就近耶穌，求講，「先生，著吩咐我的兄弟佮我分序大人的基業。」耶穌毋插這个代誌，但是乘機來勸人毋通貪心，因為世間的基業袂得通倚靠得；就設譬喻講，「有好額人土地生湠濟濟，掛慮講，有土產無所在通囤，今欲怎樣做？閣講，拆我的粟倉，起較大的，來囤百項五穀，貨物；就家己拍算講，有濟濟物，積聚做歷年的路用，心就通平安啉食歡喜。上帝講，的人，今暝欲討你的靈魂，所備辦的歸佇巳tsuī仔？凡若積錢財佇家己，亦佇上帝的面前無好額，是親像按呢。」
聖冊講，「錢財，物件雖然濟，毋通掠做榮光，閣毋通倚靠。」
錢財袂久長，有時快快失落，死的時亦袂帶去，親像聖冊講，「咱出世無帶甚物來，過世亦無帶甚物去。」咱著求上帝予咱心向佇天裡，毋使向佇地；到死的話得著榮光的冕旒，無敗壞，無垃儳，無廢無基業。

耶穌閣講一個譬喻，講「有人知無花果樹佇伊的葡萄園裡，來揣果子，賣得著；就共顧園的人講，三年來揣果子袂得著，毋值著剉落來，無予伊鎮所在。顧園的應講，啊，今年罔閣容允，予我四圍掘鬆壅肥，檢采話結果子；若無，然後才剉落來。」
這个譬喻佮咱逐人有干涉。上帝是園主，咱是無花果樹。上帝不時咧看咱的心有生果子仔無。
人盡心疼上帝，話得著聖神的幫贊才話結子。「聖神的果子是仁愛，歡喜，和平，吞忍，慈悲，善良，忠信，溫柔，準節。」設使無這號的果子，照公道著受剿滅，該哉有救主佇咧，親像這所在講，「今年罔容允。」所以咱著趁機會結子，若無，刑罰快快會到。

耶穌閣用譬喻講，「有掖種子的出去掖種子。掖的時交落佇路邊，鳥仔到攏食伊。有的交落佇石地，彼个土深，發芽卻是緊，但是土無深，日出曝伊，無根就枯tâ--去。有的交落佇刺仔內，刺仔發起來遮蔽伊。有的交落佇肥地。有的一百倍，有的六十倍，有的三十倍。」耶穌閒的時，塊的人佮十二個學生問譬喻的解說。耶穌講，「掖種子的是播揚道理。掖佇路邊的是親像聽道理，撒旦連鞭到，將掖佇心裡的搶去。掖佇石地的，是親像人聽道理就歡喜受伊；但是內面無根，就亦暫時若定，到因為道理拄著患難窘逐，連鞭厭賤棄捒伊。掖佇刺仔中央的，是親像人聽道理，這世間的攪擾，貨財的迷惑，私慾發起振動，遮蔽彼个道理到袂結實。掖佇肥地的，是親像人聽道理，受伊到結子，有三十倍，六十倍，百倍。」耶穌講按呢有分別四等號的人。咱著家己省察看咱做佗落一號。設使咱愛受道理親像肥地，著常常求上帝備辦咱的心，閣用聖神感化，才話結果子歸榮光佇上帝。

耶穌閣設譬喻講，天國親像人掖好的種子佇田裡；咧睏的時，對敵到，掖稗仔佇麥內就去。麥到吐穗結子，就稗仔亦出現。田主的奴僕來共伊講，啊，你敢毋是用好的種子掖佇田裡媽？怎樣有稗仔？田主講，對敵做。奴僕講，去薅伊通媽？講，驚了剾稗仔，麥也予恁拔起來。著容允兩項平平大，聽候欲割；割的時，我教割的人著代先將麥入倉。耶穌入厝，學生就近祂講，「田稗仔的譬喻著明明教示阮。」耶穌講，「掖好種子的是人主；田是世間；好種子是天國的百姓；稗仔是歹鬼的百姓，對敵掖稗仔的是魔鬼；收割的時，是世間的路尾；割的是天使；用稗仔抾規堆火裡來燒。世間的路尾亦是按呢：人主咧欲差祂的天使，對祂的國內將予人去犯罪的佮做歹的人抾做堆；㧒落火爐，佇遐有哀慘，啼哭，咬牙，切齒。彼揲好人咧欲光光親像日，踮伊的父的國。」
世間有兩等號的人相參，後來著分開，有人得著大福氣，有人拄著大悽慘。咱著求上帝幫贊咱誠實做祂的百姓，到彼時毋使吐氣講，「夏天的日已經過，收成的時已經明白，亦阮猶未得著拯救。」

耶穌閣設譬喻講，「天國親像芥菜籽，人提去掖佇園裡。這是百項種子的極細的，到大欉，較大趕逐菜蔬，儼然成樹，飛鳥到，歇佇伊的枝。」閣講，「天國親像酵母，婦人人提去下佇三斗麵粉內到攏總發酵。」
讀趕逐譬喻通知基督的福音怎樣有效驗佇世間，閣怎樣效驗佇人的心。這號代誌毋是連鞭成，是勻勻。福音的道理起頭傳是少少人信，那傳若濟，後來話到遍遍。人的性本愛行歹，毋愛好，一下得著聖神的感化，就換款式，話怨恨歹，常常佮歹的念頭相爭到較贏；所意愛是聖清氣相。這號人若久若成聖，親像芥菜籽若久若大，抑是酵佇麵粉內若久若發。
咱著家己省察看咱有誠實疼主猶無，閣咱的疼主是若久若大猶無。逐人著進步才著。
耶穌講，「天國親像寶貝囥佇田裡，人拄著就崁密，歡喜倒去賣所有的來買彼坵田。」閣「天國親像做生理的人差好的珍珠，拄著一粒不止貴氣的，就去賣所有的來買彼粒。」
寶貝的物佮珍珠，是指得著救的道理。這个道理贏過世間金銀財寶；雖罔咱得著救是上帝白白的賞賜，尚且人著斟酌揣才話得著。親像聖冊講，「著揣親像揣銀，閣著揣親像揣崁密的財寶，才話明白敬畏主的法度，亦的確得著知上帝的道理。」
人若知彼个道理的寶貝，檢采著放捒世間的物，伊亦甘願，親像做生理的人袂所有的，來買彼粒珠一般樣。
耶穌閣講，「天國親像網拋佇海裡，圍著趕逐水族夠滿，就拖佇岸頂，坐咧抾彼个好的入器具，歹的hiattī外面。」
十二學生其中幾若人本做討魚的。耶穌召的時捌講，「綴我，我欲予恁得著人親像討魚」；意思是behhō͘𪜶傳道理救人。
這陣誠實的，無誠實的相參佇教會內。世間的末日，「天使得欲出來對好人的中間撥開彼个歹的」，親像討魚的人分別魚一般樣。

欲暗的時耶穌教示明白，共學生講，「著落船相佮過彼旁岸。」行無偌遠，忽然起大風，彼个風不止透，湧真大，船差不多欲沉落去，學生真驚。耶穌佇船尾咧睏，學生叫祂醒，講，「先生無欲照顧阮媽？欲滅無啦。」耶穌起來喝風，共海講，「著靜靜。」風連鞭煞，大平靜。耶穌就共學生講」，啥事驚到按呢？怎樣毋信？」眾人不止驚，相佮講，「這个是甚物號的人？風佮海亦順伊。」
畫喝風佮海予伊趁，只有是上帝若定。耶穌按呢做是顯明家己是上帝。
這是予咱通知，咱拄著危險的時，若耶穌佮咱佇咧真穩當，攏毋使驚。

耶穌予海平靜，船無偌久到彼旁岸。耶穌佮學生上山，拄著犯邪神的對墓裡出來。彼个人無徛厝，是徛佇塚山，鐵鏈縛伊袂牢。暝日喉叫，用石家己傷。遠遠看見耶穌，走來拜伊，大聲叫講，「至kuâinn上帝的囝耶穌，我佮你甚物干涉？託重上帝的名，求你莫得苦楚我。」因為耶穌有命令邪神離這个人，邪神雖罔毋愛，尚且無tâ得uâ著出。
耶穌問講，「你甚物名？」應講，「阮名叫贏，是阮趕逐不止濟的緣故。」切意求耶穌莫得趕伊出彼个所在。彼時有一陣豬佇山裡咧食，鬼求耶穌准𪜶入豬。耶穌准，鬼入豬群，豬就走落海浸死。
照摩西的律例，豬是無清氣的精牲，𪜶尚且飼。耶穌准鬼入豬，有人拍算是欲予𪜶知𪜶的毋著。
飼豬的入城咬人講，眾人出來看所行，求耶穌離開𪜶的所在。彼个代先犯著鬼的，穿衫自在，佮代先攏無相同，設使人會曉得想彼个代誌，的確毋愛耶穌離開；總是彼所在的人有錯誤，獨獨想彼个失落豬的代誌若定；毋若無好禮，反轉請耶穌離開！
人有得著耶穌救伊脫離魔鬼的手頭仔無，伊的所行的確有舂tsua̍h。耶穌搭船的時代先犯鬼的求佮祂相佮去。
咱已經得著主的恩，著親像這个人，不止愛親近耶穌，毋甘放離。閣咱著親像伊用主的好款待咬人講。設使無甚物深，逐人畫用主款待伊本身的代誌，來講予人聽。

有一個管會堂的，名崖魯，伊有一個孤單查某囝，拄仔十二歲，破病不止傷重，父母拍算伊的確死。崖魯去求耶穌來醫伊。耶穌佮伊去。行得欲到，濟濟人塊祂，逼近三缺，是愛看耶穌。從中有一個婦人人，已經破病十二年久，捌予濟濟醫生醫，家伙破了，但是伊的病的勢面反轉較重。聽見耶穌的代誌，插佇眾人的中間，愛摸耶穌的衫仔裾，家己拍算若摸就好。摸了病果然好。耶穌越頭講，「巳tsuī仔摸我的衫？學生講，「先生，眾人椏缺你，就問巳tsuī仔摸我媽？」婦人人知伊身軀所經過的代誌，賣囥密得，就進前仆硩，攏詳細講。耶穌共伊講，「你信醫好你，安然倒去，你的病好啦。」咱的罪是親像不止重的病，耶穌以外無人話醫；所以著學這個婦人人的信來就近耶穌，才話得著脫離罪惡的艱苦。耶穌咧講的時，人對崖魯的厝來報講，「乜使著磨先生，查某gín若已經死啦。」耶穌聽見，就共崖魯講，「莫得驚，獨獨著信。」耶穌只有准彼得，雅各，約翰只三人塊祂行。
到厝看人大聲啼哭，耶穌講，「啥事大聲啼哭？查某囝毋是死，是睏若定。」人笑祂，因為毋知耶穌有權能畫予伊閣活。耶穌教眾人出去，就𤆬gín若的父母佮塊祂的人入gín若的房，就牽查某gín若的手講，「查某gín若起來。」彼个gín若連鞭起來，猶原好好。耶穌教伊的父母用物予伊食。
咱著學崖魯的款式，家內的人檢采破病，抑是甚物號的艱苦，著替伊祈禱。第一要緊著迫切求耶穌施落恩典，重頭生家內人的心親像予𪜶對死閣活一般樣。耶穌予崖魯的查某囝閣活，閣無偌久才去拿撒勒。沿路行濟濟各樣的神跡，趕邪神，醫病，予青盲目睭光。耶穌佇拿撒勒的時入會堂教示人，趕逐人不止奇怪講，「這个人thái討話得著到才智慧？這个減毋是木工的囝媽？怎樣話到才聰明？」遐个人掠祂做人若定，毋知祂亦是上帝的囝，所以講這號話。

耶穌講道理的時，約翰iáutī監裡。對伊關監了後未捌看見耶穌，不過有聽見祂講道理，行神跡的代誌；就差兩個學生去問耶穌，祂實在是基督仔毋是。約翰已經有明明的憑據決斷干證耶穌是基督，今啥事閣再問這个代誌？有人拍算約翰要緊的意思欲教示學生。較明白的學生已經受伊的干證去塊耶穌；但是猶有學生袂明白，約翰用這號的法度予𪜶明耶穌的代誌。檢采約翰略略仔有這號意思，尚且照咱看，耶穌所應的話毋若指學生，亦是指約翰本身。有人拍算約翰拄著艱苦，心肝掛慮傷過頭，伊的信暫時遮蔽，所以差人去問耶穌這个代誌，是愛得著家己的心閣再明白。檢采代誌是按呢，尚且較大半敢毋是。閣有人拍算約翰家己攏無疑騃耶穌是基督，獨獨是躊躇耶穌的所行；毋知因為啥事延遷到才久，無連鞭共眾人講祂是基督。約翰拍算耶穌自謙傷過頭，愛逼祂著較緊予眾人知祂是基督。但是按呢，約翰的意思雖然有疼耶穌，愛人認祂做救主，尚且有參彼个僭權的毋著。親像耶穌的老母，佇加若的城，愛耶穌顯明祂的大權能；按呢耶穌所應約翰的話路尾句敢有略略仔包含責備的意思。耶穌共約翰的學生講，「恁著將所看見，所聽見的，去共約翰講，青盲的話看見，跛腳的話行，癩ko的話清氣，死的話閣活，送鄉的話聽福音的道理；凡若無棄嫌我的有福氣。」約翰的學生倒去了，耶穌就提起約翰的代誌，大呵咾伊講。是上帝所差的人，閣責備法利賽佮讀冊人，因為毋信約翰所講的道理。
無偌久拄著希律王生日，設筵請攏總的官佮尊貴的人。
希律的婦人人名叫希羅底，有一個查某囝，入來跳舞予人看。彼時希律王真歡喜，叫查某囝來，欲賞伊，講，「凡你所求，我予你。」閣咒誓講，「你所求，就國的一半，我亦予你。」查某囝無連鞭應講愛甚物，就退去問伊的老母講，「我著怎樣求？」希羅底早亂倫嫁伊的伯，後來放捒丈夫嫁小叔，予約翰責備。希羅底就不止怨恨約翰，愛護伊死；今聽見伊的查某囝所講的話，就乘機會，教伊對希律講，「求約翰的頭。」查某囝聽見老母的話攏無驚，反轉歡喜，按呢通知是學伊老母的款式。查某囝緊緊去共王講，「我愛行洗禮約翰的頭殼，盤頂即時賞賜。」王煩惱，但是已經咒誓，閣因為同桌的人佇咧，才吩咐予伊，差人去共約翰斬首，下頭殼佇盤裡，來予查某囡仔，查某囡仔連鞭予老母。
約翰的學生到，收身屍葬伊，就去共耶穌講。
希律做這个代誌了後，心攏袂平安；聽見耶穌行濟濟神跡就講，「這是行洗禮約翰死來閣活，才有行各樣的權能。」親像聖冊所講，「行歹的人雖罔無人jip，亦家己咧走。」
對這个代誌咱著知囥怨恨人的心，是予魔鬼有縫通迷惑；彼號人若犯罪若傷重，所以聖冊講，「怨恨兄弟的人，罪佮刣人平平。」

耶穌聽見約翰受陷害，就離開遐上船去曠野；濟濟人知，就行路綴伊。欲聽祂講道理，愛看祂所做。日欲暗，學生就近耶穌講，「遮是曠野，時已經晏啦，請四散眾人，予𪜶去鄉社買食。」耶穌講，「毋使眾人去；恁通予𪜶食。」學生講，「阮tīchia無所有；獨獨有五個餅，兩尾魚若定。」耶穌講，「提來予我。」連鞭吩咐眾人坐佇草埔，提五個餅，兩尾魚，攑頭向天祝謝八破；將餅予學生，學生予眾人。眾人食到飽，耶穌就對學生講，「抾遐的食賰的雪，毋通拍損。」學生趁耶穌的話，抾十二筐滿滿。
閣無偌久，耶穌閣提幾若個餅，淡薄細尾魚予四千人食到飽，食了，賰有七籃滿滿。
早以利亞予一個守寡婦人人的器具內的麵粉袂減，瓶內的油袂乾，到亢旱過才煞。閣以利沙捌用淡薄餅料供給一百人食到有賰。看見這兩項的代誌差不多相親像，總是內中大大無相同。以利亞佮以利沙所行毋是倚靠家己的氣力，就是倚靠上帝才畫按呢。耶穌行逐項的神跡攏是用家己的權能，因為祂是上帝。
耶穌看見人枵餓就憐憫，這是顯明祂的大慈心，就是用祂本身來養飼人的心神，親像祂捌講，「我就是活命的餅。」
世間的物通暫時養飼身軀若定，基督畫予咱的靈魂永遠袂死。人雖罔有物，毋食話死；人有耶穌通倚靠，若毋肯就近，亦的確沉淪。

幾若千人食飽了後，耶穌教學生代先落船，過去加利利海，閣予眾人四散倒去，祂家己上山祈禱。學生佇海中拄著大風，湧不止透，搖櫓真艱苦。
耶穌雖罔佇山頂，尚且知這个代誌，才行海面就近學生。學生看見就驚，耶穌講，「是我，毋使驚。」彼得講，「主矣，若果然是你，請你叫我行佇水裡來就近你。」耶穌講，「來。」彼得離開船，行水面就近耶穌。看見風真透，湧不止大，彼得就驚，得欲沉落去，就大聲叫講，「主矣，救我。」耶穌就牽伊的手講，「小可信的人啊，啥事疑騃？」上船的時，風湧就煞。學生拜耶穌講，「你真正是上帝的囝。」
咱看彼得的代誌著知心若直直向耶穌，就佇危險的中間亦話穩當。檢采無向耶穌，毋若話驚，閣有危險。

耶穌去催鑼西噸的境內。有一日佮學生咧行路，拄著一個迦南婦人人求耶穌講，「主矣，大衛的後裔，可憐我；我的查某囝犯著邪神，不止艱苦。」耶穌毋應伊。學生講，「婦人人佇後面咧叫，通教伊去。」耶穌講，「我奉差是欲救以色列家失落的羊。」彼个婦人人聽見耶穌講按呢，閣進前來拜耶穌，求講，「主著幫贊我。」耶穌應講，「提細囝的餅，㧒予狗是毋著。」
猶太人掠異邦親像狗，所以耶穌用彼句話來試婦人人的心。
婦人人聽見耶穌講按呢，無受氣，伊甘願認家己是卑賤，猶太人是尊貴；閣知耶穌有大權能，有憐憫人的心，所以講，「主按呢著：總是細囝食了，桌下交落的餅屑，狗亦會得通食。」耶穌聽見婦人人講這句話，就講，「婦人人，你的信大，照你的意愛通得著。」對彼揲查某囝好。
婦人人倒去，看見查某囝安然倒佇眠床裡，知鬼已經出。
咱看這个所在所記載，著知咱有甚物欠缺，欲求耶穌應該著學這个婦人人的信，吞忍，迫切。人設使畫按呢，的確畫得著主的憐憫施恩。

耶穌離開催鑼西噸的所在倒轉去加利利海。有人𤆬著病的人請耶穌醫好伊。內中有一個臭耳人掛啞口，耶穌就𤆬伊去偏僻的所在，用指頭仔來探伊的耳孔，呸瀾抹伊舌。耶穌向天吐氣講，「以法大」，翻譯就是耳孔著利。耳孔即時利，舌根敨，講話明明。
眾人看見不止奇怪，就大聲叫講，「祂所做是好，予臭耳人的話聽見，啞口的話講話。」
現時西國濟濟所在有設立這號的學堂予臭耳人啞口踮--teh；亦有先生咧教示予inōe曉得耶穌的福音。彼个教示的法度是用指頭仔來鬥成字，看所鬥的字若親像聽講話一般樣。近來有設立閣較奧妙的法度，就是教𪜶出聲，總是著用濟濟心機，閣真久教示，才予伊畫講話。論到臭耳人就無法度予耳孔話利。
人雖罔有本事，亦肯學耶穌的款式，歡喜利益人，尚且有項做袂得來，但是耶穌無所毋話。

耶穌到偕撒利亞腓立比的所在，有一日佮學生咧講話，問𪜶講，「人講我是巳tsuī？學生應講，「有人講你是行洗禮約翰；有人講你是以利亞；有人講是耶利米，抑是先知的一個。」耶穌講，「恁講我是巳tsuī？」西門，彼得應講，「你是永活上帝的囝基督。」
耶穌講，「西門巴約拿你有福氣，因為指示你的毋是人，是我的天父。我閣共你講，你是彼得；我咧欲佇這个石磐頂起我的教會，陰府袂贏伊。」
耶穌叫西門做「巴約拿」，意思是約拿的囝。西門起頭來塊耶穌，彼時耶穌就另外予伊的名基發抑是彼得。基發是希伯來的音，彼得是希臘的音，意思相同，就是「石頭。」耶穌予伊這个名是親像代先講，伊後來佇教會內堅固的款式。彼得本無按呢，幾若擺顯明快快搖動，但是到路尾耶穌的恩予伊真堅固，若親像石磐一般樣。按呢生只兩項的意思，是親像講，家己的智慧，亦毋是對別人的教示，是對我天父的指示；這个是你的大福氣。閣你拄仔所認我的代誌，佮你名做相合；我的教會的地基就是這个石磐，永永袂捙倒毀壞。」
耶穌講「這个石磐彼句，檢采是指彼得拄仔所認的道理，因為彼項的道理是福音的根本；仔檢采耶穌咧講話的時有用手指家己；若按呢彼句就是指祂本身；親像耶穌這擺佇殿堂咧講道理，就講「恁毀壞這个殿，我三日閣起。」有人看耶穌彼擺講，「這个殿」來指祂家己，就拍算這擺講「這个石磐」亦的確是指祂本身。只兩號的解說要緊的意思是相同。耶穌用「石磐」指家己是不止合。聖冊真濟所在叫上帝做「石磐」，亦幾若所在通比並做石，因為耶穌予伊略仔學伊本身彼號的款式。別的使徒亦是按呢；總是人來講彼得做石磐，予教會起佇伊的頂面，是極大錯誤。獨獨耶穌基督有這號的權；教會倚靠人的確毀壞；教會倚靠「永活上帝的囝基督」才話永遠佇咧。

過幾若日，耶穌𤆬彼得，雅各，約翰，三人上山祈禱。耶穌咧祈禱的時，祂的面變成親像日的光，衫白親像雪。彼時彼得，雅各，約翰，逐人的目睭不止澀，盹瞌睡；精神的時，看見耶穌的榮光，閣看見有兩人，就是摩西，以利亞咧徛佮耶穌講話，是議論耶穌欲過往佇耶路撒冷的代誌。
只兩人上天不止久。摩西過往佇比士加山，是主前一千四百八十外年；以利亞無死，是約略九百二十八年予上帝接納佇天裡。
彼得對耶穌講，「主矣，踮遮是好，愛起三間厝，一間予你，一間予摩西，一間予以利亞；毋知你欲毋。」講了有雲共𪜶遮咧，雲內有聲講，「這个是我所疼的囝，恁應該著聽伊。」學生聽見仆硩，盡在驚。耶穌進前手扞伊講，「起來莫得驚。」學生攑目無看見一人，獨獨耶穌若定。耶穌佮學生落山。

耶穌對山頂落來的時，有濟濟人圍雷胎徛佮學生相佮講話；從中有一人大聲叫講，「先生，求你憐憫我的囝，是孤生的；予邪神所纏，忽然喉叫腳手虯流，流白phe̍h瀾，常常予伊害，僫得脫離；我捌求你的學生來趕，𪜶袂畫。」耶穌講，「著𤆬你的囝就近我。」彼个人隨時𤆬伊來。一下看見耶穌，神就搝六伊，倒佇地裡，翻來翻去，亦流瀾。耶穌問伊的老父講，「你的囝犯著這个神有偌久？」應講，「對細漢的時；你若做話來，就憐憫來幫贊我。」耶穌講，「你講，若話！人若信就無所毋話。」祂就連鞭喉叫講，「主矣，我信，若信袂深，就著幫贊我。」
耶穌喝邪神。神大聲叫，真搝六伊就出；彼个囝若死一般樣，人拍算伊已經死。耶穌牽伊的手扶伊，交予老父。
學生暗靜就近耶穌講，「阮袂趕鬼是怎樣？」耶穌講，「是毋信的緣故。」

照猶太國的規矩，祭司，利未，以外查甫丁著納銀佇殿裡。
有抽丁稅的人就近彼得問講，「你的先生有納丁稅媽？」彼得應，「有。」彼得入厝，耶穌代先問，亦議論這个代誌。照摩西的例，祭司尚且毋使納丁稅，就耶穌閣較毋使是明，獨獨驚了人無明白祂是巳tsuī，話厭賤拒絕，才共彼得講，「你去釣魚，將代先起來的魚，擘開伊的嘴，話得著銀一個，來納你佮我的額。」
這是予咱知耶穌佇世間是真送鄉的人，但是論祂有上帝的權能，算是大富，無所毋知，無所毋話。

耶穌的學生今知聽見是基督，就是天國的王，總是猶未知天國的款式，心肝尚且向世間傷過頭，欣慕世間的榮顯，愛得著天國內的大位，幾若擺相爭議論這號的代誌。耶穌勸𪜶毋通求世間的尊貴，若愛誠實的尊貴，著盡力利益人，若親像做眾人的差用。學生質擺問祂講，「佇天國巳tsuī仔最大？」耶穌叫一個gín若予伊徛佇面前講，「我實實共恁講，恁若無改換親像細囝，就袂得通入天國，所以著謙遜親像細囝，就佇天國最大。」
細囝的心是向父母，有艱苦的時連鞭揣父母，知家己無智慧，亦無力話家己照顧。咱做耶穌的學生著學這號的款式，心著常常向主；，迷惑，危險，艱苦的中間，著記得咱的軟弱袂家己保護，應該著謙遜的心來託重主。
細囝知父母不止疼伊，咱著記得咱天父的疼咱是萬倍較贏父母的疼痛，所以萬項的代誌攏總著託重上帝，閣著對重上帝較對重萬人萬物；親像詩篇講，「除你以外，佇天裡有甚物通歸倚；佇世間無甚物予我通欣慕。」人若果然按呢，上帝的確升起最大。

有一日，彼得問耶穌講，「主矣，兄弟得罪我，我赦免伊，著幾擺？七擺通媽？」耶穌應講，「毋通七擺，就是著七十個七擺。」
耶穌就用一個譬喻共學生講，「天國親像人君佮伊的人臣算賬，算賬的時，有人拖一人來，欠千萬兩銀。既然無通還，伊的主吩咐著賣彼个人，佮伊的某囝，佮伊所有的來還。彼个人臣仆咧拜伊，講，啊，著寬容我，我得欲攏還你。祂的主憐憫就放伊，赦免伊的債。彼个人臣出去，拄著同伴欠伊十兩銀，就掠伊，捏伊的嚨喉，講，所欠的，著還我。彼个同伴仆硩，求講，寬容我，我得欲攏還你。祂毋允，共伊關監，聽候伊來還所欠的。相佮做人臣的看見，就真煩惱，將這个代誌去對主講明。主就叫伊講，的人臣啊，你所欠的，求我，我就毋共你討；你敢毋著憐憫同伴，亦若我憐憫你媽？對彼揲伊的主受氣，將伊交予監的差役，聽候伊還所欠的。恁眾人若無用心赦免兄弟的過失，就我的天父款待恁亦欲按呢。」
上帝是咱的主，咱得罪伊袂算得擺，祂尚且應允赦免；人得罪咱，咱敢毋著歡喜赦免伊媽？若無，祈禱的時怎樣話講，「赦免阮的債，親像阮甚物人的債？」

有一日，耶穌出佇街路裡，拄著一個乞食出世就青盲，。耶穌憐憫伊，就呸瀾搜土糊伊的目睭，教伊去西羅亞的池洗。彼个人去洗，倒轉來目睭連鞭光。厝邊的人看見伊的目睭光，不止奇怪，有人講，「這个人減毋是佇路邊做乞食媽？」有人講，「著」，有人講，「祂的面親像。」青盲人認講，「我就是。」人問伊講，「你的目睭怎樣話光？」青盲人應講，「有名耶穌的，用瀾搜土糊我的目睭，教我去洗佇西羅亞的池；去洗就光。」眾人講，「彼个人佇佗落？」祂應講，「我毋知。」眾人就𤆬伊去法利賽人的所在。彼日是安息日。
法利賽人問，「目睭怎樣話光？」祂應講，「祂用土糊我的目睭，我洗就光。」有人講，「祂無守安息日，毋是對上帝兜出。」有的講，「有罪的人欲thái話行這號的神跡？」閣問講，「已經予你的目睭光，你拍算是甚物號的人？」應講，「是先知人。」
猶太人毋信伊青盲話閣光，就叫伊的父母來問講，「恁講恁的囝出世就青盲，敢是這人媽？今怎樣話光？」祂的父母講，「阮這个囝出世就青盲，阮知，今怎樣伊的目睭光，阮也毋知；伊已經大漢，通問伊。」法利賽人閣再叫這个人講，「著將榮光歸予上帝，阮知這个人是有罪的人。」平素青盲的人應講，「祂是有罪的猶無，我毋知；早我青盲，今目睭光，我知。」閣問講，「祂是怎樣做？」應講，「我已經共恁講，恁毋聽，啥事愛閣再問？敢是愛欲做祂的學生媽？」眾人罵伊講，「你是祂的學生，阮是摩西的學生。上帝吩咐摩西是阮所知，獨獨這个人阮毋知對貼落來。」應講，「祂予我的目睭光，恁亦毋知祂對貼落來，減毋是奇怪媽？對古早到今未捌聽見出世就青盲的目睭，人畫予伊光。這號的人，若毋是對上帝出，就袂畫按呢做。」眾人受氣，革伊出。耶穌聽見伊予人革出，去拄著伊就講，「你信上帝的囝媽？應講，「主矣，祂是巳tsuī予我信祂？」耶穌講，「佮你講的人就是。」應講，「主矣，我信」；就拜伊。
人出世就青盲真正是可惜。猶有一項比出世青盲閣較傷重，就是心烏暗，毋知罪，袂曉得認耶穌做救主。
咱著求上帝開咱的心目，予咱的烏暗變做光，才話明白上帝的旨意，行祂所歡喜的代誌，歸榮光佇上帝，路尾享受永遠的福氣。

凡若做好的牧者是不止細膩照顧羊。檢采有羊迷路失落，緊緊去揣，揣著就不止歡喜背伊倒來。咱就是親像羊失路，耶穌就是親像好的牧者，對天降落揣咱倒轉，來救咱。聖冊講，「人主條持來救彼號已經失落的人。」
好的牧者無要緊家己的性命，是照顧伊的羊。在早大衛少年的時，佇伯利恆咧顧伊的老父的羊。有一日，忽然有一隻獅來欲咬羊去；大衛就去追伊，拍伊死，來救彼隻羊。熊來咬羊，大衛亦敢拍熊死。
耶穌甘願用性命去救祂的羊；祂因為世間人的罪，甘願家己受死來救人脫離魔鬼的手，親像出獅的嘴。聖冊講，「魔鬼是親像吼的獅，胎揣看有甚物通食。」
好的牧者逐早起𤆬羊去揣有草的所在來食，揀清水的所在予𪜶啉。耶穌養飼祂的學生的心神亦是按呢。大衛有講，「耶和華是我的牧者，所以我無欠缺，予我踮佇芳草的花園，娶我到清水的溪。」
好的牧者不止細膩照顧羊仔囝，看伊袂行，就抱伊。耶穌亦按呢；祂是不止疼細囝，親像祂對學生講，「容允細囝就近我，莫得禁伊。」以賽亞講，「祂照顧百姓親像羊，抱羊仔囝佇胸前。」
牧者有時佇羊群的中間揀幾隻羊，古錐的，用愛惜的名來號𪜶，不止細膩照顧𪜶，到逐个話認得家己的名，牧者叫伊，伊就來；耶穌就用這號的代誌譬喻祂不止疼惜祂的學生。但是救主做咱的牧者。毋是佇羊群的中間揀幾個來保惜，是攏總予祂揀，攏總予祂保惜；祂話認得逐个名，逐个亦話認得祂的聲，愛綴伊。
咱應該著求上帝予咱入祂的羊群，得著耶穌做咱的牧者。耶穌對祂的學生講，「恁細群羊毋使驚；因為恁的天父咧欲將祂的國賞賜恁。」

有一個教律法的先生來試耶穌講，「先生，我應該著怎樣做，才話得著永遠活？」耶穌應講，「律法的冊記怎樣？你讀是怎樣？」祂應講，「著盡心，盡性，盡力，盡意疼主你的上帝；亦著疼你的厝邊親像家己。」耶穌共伊講，「你所應的是著；照按呢行，就會活。」彼个人愛稱呼家己做義，問耶穌講，「甚物人做我的厝邊？耶穌用譬喻來應，講，「有人對耶路撒冷落去耶利哥，路裡拄著賊，予𪜶搶，閣予𪜶拍到欲死，𪜶路尾㧒捔伊，做𪜶去。卻有祭司對彼條路經過，看見就直透過去；閣有利未人到彼所在，行倚來看，亦竟然做伊去。有撒馬利亞的人行到彼所在，看見就憐憫祂；近倚用油，用酒來倒彼个著傷的所在，包lau好，將家己所騎的精牲予伊騎，𤆬伊到客店，照顧祂；明仔載得欲起身，就提兩錢銀予客店的主人，共伊講，著照顧這个人，所費若較加，我倒轉來就算還你。Taⁿhō͘你拍算，只三人佗落一個是做拄著賊彼个人的厝邊？應講，憐憫伊的人就是。耶穌講，你著去按呢學來行。」
猶太人佮撒馬利亞的人本無相往來。耶穌條持設這个譬喻，是予咱知，天下的人攏是同伴。設使看見甚物人有艱苦，若話利益，就著利益；檢采著用家己的工，抑是著開費本身的錢，攏著甘願。聖冊講，「有機會通對眾人行好，就著行。」

佇一個安息日，耶穌入會堂教示人。有一個婦人人予撒旦所纏，病十八年久，尻脊痀痀袂伸直。耶穌看見對婦人人講，「你的病通敨啦」；就用手共伊扞。婦人人連鞭伸直，歸榮光予上帝。
管會堂的看見耶穌治安息日醫病，就怨恨，共眾人講，「六日自然著做工，通來醫病，安息日毋通。」主講，「假好的人啊，治安息日恁逐人減無去條裡敨牛，羊，牽去予伊啉水嘛？何況這个婦人人，是亞伯拉罕的後裔，予撒旦縛十八年久，敢毋應該治安息日敨伊的結？」耶穌講按呢，對敵攏總見笑，眾人看見祂行代誌光明，就歡喜。
人本予魔鬼所把縛，比彼个婦人人的病較傷重。耶穌有權話咬人敨放；總是人若愛得著祂的拯救，著近倚伊。彼个婦人人禮拜日入會堂，對按呢得著恩典。這是予咱知禮拜日到禮拜堂彼个代誌不止對重，因為耶穌歡喜治安息日施恩。

有一日，耶穌佇法利賽人的厝，坐桌的時，設譬喻講，「有人辦大筵席，請濟濟人客；到食的時，差奴僕去共所請的人客講，來，百項物便啦。眾人做一下時；一人講，有買田，應該著去看，請予我辭。閣一人講，有買牛五隻，著去試看，請予我辭。閣一人講，拄仔娶某，才袂得通來。彼个奴僕倒去共伊的主人講，主人受氣，吩咐奴僕講，著緊緊去城裡的大街小巷𤆬送鄉，破病，跛腳，青盲的人來。奴僕講，主矣，照你所吩咐，今已經行，尚且有賰位。主人閣吩咐奴僕講，著去大路頂，籬笆邊，若有人著勉強伊入來，予我的厝人客滿滿。我共恁講，代先所請的人，賣得著試食我的筵席。」
主人是指上帝，奴僕是指傳道的人。筵席雖罔備辦不止豐盛，但是人客尚且毋予祂請；意思是講福音的道理代先傳猶太人，總是𪜶硬心毋接納，所以差奴僕傳佇別國。這个譬喻雖然本是指猶太人，亦話指逐代聽道理濟濟人。常常有人毋愛接納道理，亦用世情的代誌來推托，致到失落得著恩典的機會。人若知罪，有謙卑的心，彼號人雖罔送鄉，尚且上帝歡喜用恩典予伊。聖冊講，「嘴乾的人著到水邊，無銀的人亦通來買酒，買奶，買所食的物，毋使價錢。」閣講，「嘴乾的人著來；愛得著活命的水，通白白得著。」

眾抽餉佮行歹的就近耶穌。法利賽人，讀冊人譏刺講，「這人是接納歹人佮𪜶食。」耶穌就設譬喻講，「恁中間甚物人有一百隻的羊，失落一隻，減無放捒九十九隻佇山裡，去揣所失落的到著？揣著，歡喜就背佇肩頭頂倒來；到厝，就叫朋友佮厝邊聚集，共𪜶講，佮我歡喜，我所失落的羊已經揣著。我共恁講，按呢，犯罪的人一人反悔，就天裡因為有歡喜，較歡喜九十九的義人毋使反悔的。抑是婦人人有十個銀仔，失落一個，減無點燈掃厝詳細揣到著？揣著就叫朋友佮厝邊聚集共𪜶講，佮我歡喜，所失落的銀仔已經揣著。我共恁講，按呢，犯罪的人一人反悔，就佇上帝，天使的面前亦有歡喜。」
閣講，「人有兩個囝；彼个第二囝對老父講，啊，你將我所應該得的家伙來分予我。老父就共𪜶分家伙。無偌久第二囝收拾攏總所有的物，出外去遠遠的所在，佇遐放蕩，家伙攏毀壞。所有的物已經用了了，拄著彼所在大飢荒，就知欠缺的艱苦；才去倚彼所在一個百姓，彼人差伊去山裡飼豬；無人予伊食，就愛將豬所食的豆筴來止飢；後來醒悟就家己講，老父有遐濟的長工，攏總有通食不止夠額，亦我咧欲餓死；今我著起身去揣我的老父，共𪜶講，啊，我得罪天，亦得罪你，今了後我袂堪得叫做你的囝，著掠我做長工款待。對彼揲就起身倒去揣伊的老父；離尚且遠，老父看見，可憐，走近前抱伊的頷頸唚伊。囝對老父講，啊，我得罪天，亦得罪你，今了後袂堪得叫做你的囝。老父就吩咐奴僕講，的第一好的袍hia̍nnh來共伊穿，將手指予伊掛，鞋穿伊的腳，亦彼隻肥的牛仔牽來刣，咱來食，來歡喜；因為我這个囝死有閣活，失落有閣得著。大家就咧歡喜。但是彼个大囝佇山裡，彼時倒來，離厝無偌遠，聽見樂器佮跳舞的聲，就叫一個奴僕來，問伊，這个是甚物代誌？應伊講，的小弟到啦；你的老父得伊平安倒來，就來刣彼隻肥的牛仔。大囝受氣，毋入去；老父就出來勸伊。大囝對老父講，服事你才濟年，攏毋捌違逆你的命令，你亦攏毋捌將一隻羊仔囝賞賜我，予我通佮朋友來歡喜；但是你這个囝交陪娼妓破費你的家伙，倒來，連鞭替伊刣肥的牛仔。老父應講，啊，你常常佮我佇咧，我所有的攏是你的；總是你這个小弟死閣活，失落閣得著，咱應該著歡喜快樂。」
咱本離開上帝做魔鬼的奴才，身軀，靈魂攏袂平安，若親像第二囝。但是上帝尚且准咱反悔來就近祂，閣排比萬項福氣予咱享受；按呢通知祂實在是仁慈的父。閣看聖冊有記載上帝的話講，「悖逆我的囝啊，恁這-揲歸佇我，我的確疼恁，我的受氣就煞，無欲刑罰恁。」

耶穌共祂的學生講，「好額人有一個管家，予人對伊的主人嫌伊，講是破費主人的財物。主人就叫伊來，共伊講，所聽見你這个代誌是怎樣？著佮我清賬，你袂得通猶原做管家。管家就心內家己想講，得欲甪我管家的頭路，今我著怎樣？攑鋤頭無氣力，捾加注又見笑。我今想有步啦，失落管家的頭路，就畫予人接納佇𪜶的厝。祂就叫欠主人的債的，一人一人教伊來，對彼个頭一個講，欠我的主人偌濟？應講，桶的油。管家就共伊講，你的單去寫五十。閣對一個講，欠偌濟？應講，石的麥。就共伊講，你的單去寫八十。主人看見不義的管家所行，就呵咾伊的計智；因為這世間的人比光明的人較有計智來辦𪜶的事。我共恁講，著用不義的錢財結交好的朋友，致到恁喪失的時畫予祂接納佇久長的厝。人佇小可的代誌盡忠，就佇大節的事亦盡忠；佇小可的代誌不義，就佇大節的事亦不義」
這个尾句予咱知耶穌用這號的譬喻，毋是欲教示咱著學彼个管家不義的所行；獨獨教示咱著代先備辦後來的代誌。
上帝是做咱的主，用錢財才調予咱，意思是欲用咱做器具來利益人，歸榮光佇至聖的名。咱若盡忠，毋若信耶穌，閣學祂的所行，服事上帝幫贊人，這个就通叫做積聚錢財佇天裡，抑是結交好的朋友，後來通接納咱佇久長的厝。

耶穌閣用譬喻講，「有一個好額人，平素穿紫色佮幼布的衣裳，逐日奢華；閣有送鄉人名粒撒路，通身軀生疼，予人橐佇彼个好額人的門口，愛將好額人的桌腳所交落的零星物來止飢，有狗來舐伊生疼的孔嘴；送鄉人死，天使扶伊橐佇亞伯拉罕的胸前；好額的人亦死，去埋葬；佇陰間咧受苦，攑目遠遠看見佇亞伯拉罕胸前有粒撒路佇咧，就叫講，「阮祖亞伯拉罕矣，憐憫我，差粒撒路用指頭仔尾搵水，來滴予我的嘴舌陰冷：因為我佇這个火焰不止慘。」亞伯拉罕共伊講，啊，你著記得在生的時有享過你的福氣，但是粒撒路有受過艱苦，擔這揲伊得著安慰，你拄著淒慘；毋但按呢，恁佮阮的中間有大深坑，所以人愛對阮遮經過到恁遐攏袂，對恁遐經過到阮遮亦賣。好額人應講「既然按呢，就求阮祖，著差粒撒路入我老父的厝；因為我猶有五個兄弟，就通只指示𪜶，免得𪜶亦來這個艱苦的所在」亞伯拉罕共伊講，有摩西佮先知人的冊，可以通聽。應講「祖亞伯拉罕矣，賣：減采人對陰間來就近𪜶，𪜶就反悔。亞伯拉罕講「𪜶毋聽摩西佮先知人的話，就設使有人對陰間閣活起來，𪜶亦毋聽伊講。」
人常常掠這個世間的好額做對重，掠送鄉做厭賤，總是上帝毋是按呢。人雖罔好額，心若映佇世間，佇上帝的面前是親像送鄉褪剝裼。雖罔送鄉親像粒殺路猶閣敬畏上帝，照上帝看實在是富，因為這號人所有的家業是人所袂搶得的。這個譬喻亦教示咱著緊緊反悔罪，因為死後人的帶至已經定著。

耶穌經過一個鄉社，有遇著十個癩ko的人遠遠咧徛，大聲講「耶穌先生啊，憐憫阮。」耶穌看見就共𪜶講，「恁著去予祭司看。」𪜶去的時就得著清氣。𪜶一人看見家己已經好，就倒轉來，大聲歸榮光佇上帝，覆佇耶穌的腳下，共祂說謝。這人就是撒馬利亞的人。耶穌講，「減毋是十人得著清氣？喜九的箸佗落？這个外國人以外，攏無看見𪜶倒轉來歸榮光佇上帝。」就對彼一人講，「起來，做你去；你有信才有得著救。」
人有犯著罪過比患著癩ko的症，益發厲害；已經予耶穌救脫離，應該著知祂的恩情來歸榮光佇上帝。著學大衛講，「我的心神獨獨是呵咾耶和華，呵咾祂的聖名。我的心神呵咾耶和華，數念祂的恩典無袂記得。祂赦免我的罪過，醫好我的破病。」

耶穌咬人講，「人應該常常祈禱毋通厭」，就設譬喻講，「某位有一個官，無敬畏上帝，亦無對重人，彼个城有一個守寡來見伊講，人佮我結仇，求你替我申冤。彼个官久久毋插，後來家己想講，雖罔無敬畏上帝，亦無對重人，總是這个守寡人沓沓來攪擾我，的確著替𪜶申冤，免得永永來嘈促我。」
主閣講，「恁著聽不義的官所講的話；何況上帝所揀的百姓暝日求叫，上帝雖然延遷，敢毋替𪜶申冤。」
有人掠家己做義來看輕別人，耶穌將譬喻共𪜶講，「兩人上殿堂祈禱，一個是法利賽的人；一個是抽餉的人。法利賽的人家己徛咧祈禱講，上帝，我毋是親像眾人驚慄色，不義，淫惡的代誌，亦無親像彼个抽餉；一禮拜的中間我禁食兩擺，亦用所有的物十份抽一份。彼个抽餉的人遠遠胎徛，毋敢攑目向天，就捶胸講，有罪，上帝憐憫我。耶穌閣講，共恁講，這个人倒去𪜶厝得著稱義，較贏彼个人；因為人家己先做kuâinn，的確畫降落到做低；家己做低，的確畫升到做kuâinn。」

佇伯大尼有一家兄弟姊妹三人攏是耶穌所疼。有一日，耶穌到這所在，𪜶姊妹一人名馬大迎接祂入厝。伊的小妹名馬利亞坐佇耶穌的腳下聽道理。馬大辦代誌濟濟，心肝混雜，就來共耶穌講，「主矣，我的小妹放予我家己辦代誌，你敢無要緊？著教伊來幫贊我。」耶穌應講，「馬大啊，馬大啊，你因為濟濟項的代誌掛慮混雜，總是一項要緊；馬利亞所揀是好的基業，攏袂失落的。」
料理家事，好款待人客雖然是著，尚且毋通對重這號的代誌傷過頭，致到連累咱無閒通聽道理。
著學馬利亞的欣慕道理，毋敢失落機會，對重天頂袂搶提的基業。

馬大，馬利亞的兄弟粒撒路破病，𪜶就差人就近耶穌講，「主矣，你所疼的人破病啦。」耶穌聽這个話，佇祂的所在猶原踮兩日。後來共學生講，「佮我閣去猶太，咱的朋友粒撒路咧睏，我欲去叫伊醒。」學生講，「祂咧睏就好。」耶穌就明明共𪜶講，「粒撒路已經死啦，我該哉無佇遐，予恁通信；taⁿkap我去就近伊。」耶穌到地，粒撒路已經埋葬四日。馬大聽見耶穌到，出來迎接祂講，「主矣，你若佇遮，阮的兄弟的確無死。」耶穌講，「恁的兄弟話閣活。」馬大講，「我知路尾日閣活的時，伊的確閣活。」耶穌講，「予人閣活是我，予人有性命亦是我，信我的人雖罔死，的確活；若活來信我，永袂死；你信媽？」應講，「主矣，是；我信你是上帝的囝基督，所應該著來世間的人。」馬大講了，倒去暗靜叫馬利亞講，「先生到，咧叫你。」馬利亞聽見按呢，緊緊起來就近耶穌，覆佇祂的腳下講，「主矣，你若佇遮，我的兄弟的確無死。」耶穌看見這个婦人人啼哭，閣看見相佮來的猶太人亦啼哭，就傷心煩惱講，「祂埋葬佇佗落？」應講，「主來看。」耶穌流目屎。耶穌閣再傷心到墓裡。墓是石洞，頂面有下石。耶穌講，「徙去彼个石。」馬大講，「主矣，今已經四日，身屍朽爛。」耶穌講，「我減無講。若有信話看見上帝的榮顯？」人就將石徙開。耶穌攑目講，「父啊，已經聽我，我感謝你。我知你常常聽我，獨獨講按呢，予圍咧徛的人來信你是差我。」
講了，大聲喉叫講，「粒撒路出來。」死人就出來，腳手紮布，面包巾。耶穌講，「敨開戶伊行。」
對按呢濟濟人信耶穌，予祭司頭佮法利賽人益發怨恨，計謀欲陷害。
這个代誌通予咱記得耶穌較早對猶太人所的道理指示咱，祂有權，畫予咱得著新的性命，就是話重頭生咱的心，譬喻予身屍閣活；亦有權畫予咱的身軀佇末日對墓裡出來閣活，拄著好歹的報應。彼个話就是「時欲到，這揲就是，死的人畫聽見上帝的囝的聲，聽的人的確活。」父家己有活命，賞賜驚有活命亦是按呢。毋使奇怪這个代誌，時欲到，墓內的人攏總話聽見人主的聲出來；做好的人起來得著活，做歹的人起來拄著擬罪。

有一日，人𤆬細囝來就近耶穌，愛耶穌扞手共𪜶祝福氣。學生責備；耶穌無歡喜講，「容允細囝來我遮，毋通禁伊，因為佇上帝國的，正是親像細囝這號的人。我實實共恁講，凡若承受上帝的國無親像細漢gín哪，袂得通入去。」耶穌就抱細囝祝福伊。
咱信主的人著將囝兒獻予主，著替𪜶祈禱；細囝漸漸大，父母著教示予𪜶知耶穌贖罪的代誌，向望𪜶亦話得著耶穌的祝福。
第74章少年請問永遠活{馬太19：16－22；馬可10：17－27；路加18：18－27}
耶穌祝福gín若然後無偌久，有一個少年人，亦是做官，來就近耶穌，跪咧問講，「好的先生啊，我應該著怎樣做，才話得著永遠活？」耶穌講，「啥事稱呼我做好，無一人好，獨獨上帝若定；你愛得著永活，著守十條誡。」彼个人應講，「我對細漢的時攏守；尚且有未盡媽？」耶穌越頭看，疼伊講，「尚且有欠一項，著去賣所有的來賑濟送鄉人，就有錢財佇天裡；閣著來綴我。」彼个人聽見這个話就變面憂悶，做伊去，是伊的錢財濟的緣故。耶穌四界看，共學生講，「富人入上帝的國盡在僫。」
世間濟濟人親像這个少年人，掠家己做好人，無想上帝的律法人趁袂到，因為人外皮雖罔無顯明甚物歹，尚且心內有歹的念頭；予上帝看，無毋算是有罪的人。
閣有人親像這个少年人，對重錢財較對重上帝，愛做耶穌的學生亦袂成。總是若甘願克家己來塊耶穌，就會得著較大的福氣，就是永遠袂敗壞的錢財佇天裡。

耶穌有用一個譬喻共學生講，親像頭家早起頭出去倩工入葡萄園；佮做工的約一日予伊一錢銀，就差𪜶入園。九點的時，頭家出去，看見有閒閒咧徛佇街市裡的，共𪜶講，亦去葡萄園，所應該予恁，我欲予恁；遐的人就去。十二點佮三點的時閣出去，所行亦是按呢。五點的時出去閣看見有閒閒咧徛的，共𪜶講，啥事成日閒閒徛遮？應講，人倩阮；伊就講，亦去葡萄園，所應該予恁的，恁通得著。
到暗，園主共伊的管賬講，做工的，予𪜶工錢；對路尾入園的，照排到代先的。五點的時所倩的到，逐个領一錢銀。先到的拍算所畫領的的確較加；但是𪜶亦是領一錢銀。領了，就怨恨頭家講，當熱成日著磨，路尾到的，只有半時久做工若定，就予𪜶佮阮平媽？園主共彼个人講，啊，我未捌無公道款待恁；恁敢毋是佮我約一錢銀媽？提恁的工錢，做恁去；我愛護路尾到的親像予恁一般樣；將我的物來做我所愛，敢話毋合宜？我做好，恁銀我是怎樣？」
咱讀這个譬喻，通知園主是指上帝，葡萄園比並教會，倩工的是教會內的眾人。人受上帝的召，彼个時候無定著，但是平平得著永遠活，亦攏是白白的恩典。

有一日耶穌近耶利哥，有兩人青盲，坐佇路墘求乞；一人名叫巴底買，疼見耶穌到，大聲叫講，「大衛的後裔，耶穌啊，憐憫我。」眾人嫌伊，教伊靜靜。伊益發叫講，「大衛的後裔啊，憐憫我。」耶穌停腳教人叫伊；隨時叫青暝的講，「安你的心起來，耶穌叫你。」青盲的放㧒捔伊的衫，起來就近耶穌。耶穌講，「你愛我怎樣做？」青盲的講，「先生，我愛得著看見。」耶穌講，「做你去，你的信醫好你。」青盲的隨時得著看見，塊耶穌佇路裡。
咱身軀雖罔無青盲，心目實在無光，因為本毋捌上帝，袂曉行正直的路，款式親像青盲。設使愛脫離這號艱苦，著學巴底買，伊知耶穌到，就乘機會求憐憫。閣著學伊的好膽決斷，人愛阻擋，伊攏無驚，是直直求到得著。咱若按呢，耶穌的確畫聽咱所求，來施恩。

耶穌入耶利哥咧經過的時，有人名叫撒偕，是做收餉的頭人，亦是好額人，愛看見耶穌是甚物號的人，但是人濟，亦家己是矮人，所以看袂著；拍算耶穌欲對遐經過，就走做前，𬦰上桑材樹通來看。耶穌到，攑目看伊，講，「撒偕緊緊落來，今仔日我欲蹛佇恁厝。」祂就連鞭落來，歡喜接納耶穌。眾人嫌耶穌講，「怎樣去歇佇歹人的所在。」
撒偕起來對主講，「主矣，我將所有的一半賑濟送鄉人；設使捌誣賴勒索人，就將四倍來賠伊。」耶穌講，「今仔日只這家得著救，因為這人做亞伯拉罕的後裔；人主到，是欲揣失落的人來救伊。」
咱若愛得著真的福氣著學撒偕，歡喜接納耶穌，閣著學伊的所行。祂已經予耶穌召，就連鞭醒悟，想早勒索人是大毋著。早摩西傳律例講，「人做賊偷牽羊，著賠四倍。」撒偕雖罔無拄拄親像按呢，總是知伊用詭詰的計謀來得著錢，是敆做賊無各樣，所以對人提一倍甘願賠補四倍：按呢顯明伊的舊心舊款攏改換做新。咱做耶穌的學生應該有這號的款式才著。

盤過節六日前，耶穌到伯大尼就是粒撒路死閣再活的所在。有人因為耶穌設筵席，馬大辦筵席的事；坐位的中間粒撒路掖佇咧。馬利亞將極真，極貴氣的芳油一斤，來抹耶穌的腳用頭毛來拭；芳味到滿厝。有一個學生欲賣先生，是加碌人西門的囝名叫猶大；伊講，「啥事毋去賣這个芳油，通得著銀三十，來賑濟送鄉人啊？猶大講按呢，毋是欲照顧送鄉人，不過是因為伊管彼个錢袋，欲偷提所貯的銀項若定。
耶穌講，「出在伊，這个婦人人囥這个芳油，是備辦我埋葬的日的路用。因為送鄉的人常常佮恁佇咧，我無常常佮恁佇咧。」耶穌閣講，「遍天下不論甚物所財，傳這个福音，掖的確講起這个婦人人的所行予人記念。」
論這个婦人人得著耶穌的教示，雖然袂比得十二使徒的好機會，總是伊的疼主比濟濟人較贏，閣知耶穌的代誌比別人亦較詳細。咱通知聽道理著認真細膩想，才話向望聖神的幫贊，話進步通達道理。若無，毋若袂明白道理，驚了反轉話親像猶大，毋若家己袂行好，亦毋歡喜別人好的所行。

耶穌上耶路撒冷，到伯法其倚加若山，就差兩個學生講，「恁去前面的鄉庄，就會拄著驢母縛teh，有細隻驢相佮佇咧，著敨共伊牽來。有人佮恁辯駁，就著講，「主欲用伊，𪜶的確趁來放伊來。」按呢是應驗先知人的話講，「共純的查某囝講，的王到，溫柔騎驢，佮驢的細隻，就是驢仔囝。」學生隨時去，照命令來行，牽驢佮驢仔囝，將伊的衫橐佇頂面，扶耶穌上去騎。眾人用三舖路，有的剉樹枝舖佇路裡。前後眾人大聲叫講，「大衛的後裔，萬福氣啊；託重主的名來的應該得著恩典；佇頂面萬福氣。」
耶穌入耶路撒冷，去殿裡，四界看隻的物；才出去到伯大尼。明仔早起閣去殿堂，佇路裡枵，看見無花果樹，就倚近伊，但是無所得著，干焦葉若定；就共樹講，「你的果子永永無閣結」，樹連鞭枯tâ。
耶穌入殿趕彼內面做生理的人；捙倒換錢的的桌，佮賣茈仔的的椅；毋准帶器具對殿裡過，指示人講，「聖冊減無記載講，的厝是稱呼做眾百姓祈禱的厝？恁反轉予伊做賊岫。」
耶穌前捌一擺趕殿內做生理的人，到這擺是第二擺。
青盲的，跛腳的箸殿裡就近耶穌，醫好伊。祭司長，讀冊人聽祂所講，看祂所行，閣看細囝呵咾耶穌，就生起怨恨，計謀欲害祂，但是毋敢，因為眾人奇怪祂的道理。
已經暗，耶穌出城。
耶穌彼時騎驢入耶路撒冷，顯明王的款式；實在毋是愛求體面，名聲，要緊是欲應驗攏總先知所讖語的代誌。
論祂到殿行嚴嚴的法度來趕做生理的人，閣引聖冊重重責備𪜶，hāmchit擺有兩擺。祂行按呢，足見祂有上帝的權。
閣佇路裡有咒詛無花果樹，教示咱著誠實服事上帝來行好，毋通倚靠外皮的好看。

「有主人栽葡萄園，用籬笆圍伊，中央掘酒堀造塔，租予作穡人，就去別所在。到果子熟的時，差伊的奴僕去就近作穡人收果子。作穡人掠伊的奴僕拍一個，害死一個，用石頭抌一個。主人閣差別的奴僕，比代先較濟，作穡人款待𪜶猶原照舊。主人路尾差伊的囝，想講，的確畫敬我的囝，作穡人看見彼个囝，就偷議論講，是伊得家伙的囝；咱來害死伊，業就通佔。隨時掠伊，趕出園外害死伊。園主到，欲怎樣辦趕逐人？講，「的確欲剿滅趕逐歹人，將園來租別的作穡人，通照時納價錢。耶穌講，講，師傅頭所毋挃的石，成做厝角頭的石，這是主所成的，咱看見奇怪祂；恁敢未讀媽？我共恁講，上帝的國的確搶恁，賞賜別的百姓，予伊出果子。」
這个譬喻本是指猶太人。上帝揀𪜶做百姓，真好款待，差先知人濟濟教示，閣用舊約的聖冊賞賜𪜶，𪜶無盡忠，辜負上帝的恩典，先知人濟濟予𪜶歹款待，上帝的囝亦予𪜶害死，上帝就拒絕𪜶，來揀外邦人做百姓。
這个譬喻亦話指逐代聽道理的人上帝予咱極好的機會，咱若無乘機會來反悔，無趁道理來利益人，無歸榮光佇上帝，驚了上帝毋挃咱。親像耶穌苦勸以弗所教會的話，就是講，「你著記得對佗落有跋倒，著反悔親像起頭；若無按呢，我畫緊緊到，遷徙你的燈火」

耶穌閣設譬喻共眾人講，「天國親像人君替伊的囝辦婚姻的筵桌；差奴僕召所請的來赴筵席，𪜶毋到。閣差奴僕講，所請的講，我筵桌已經辦好，牛佮肥的精牲已經刣啦，百項物攏便啦，通來赴筵席。𪜶毋越頭看，做𪜶去，一個去田裡，一個去街市裡。猶的掠奴僕凌辱害死伊。人君聽見，受氣差兵剿滅遐的鄉紳，燒lio去伊的城；共奴僕講，的桌已經辦好好，所請的袂堪得；恁通去大街路，不論所拄著，請伊來赴筵席。奴僕出去路裡，聚集所拄著好人，歹人，婚姻的筵桌人客坐到滿滿。人君入去看人客，看見一人無穿禮服，就共伊講，來無穿禮服，啥事？人客靜靜。人君共伊的奴僕講，伊的腳手，掠伊去佇外面烏暗的所在，佇遐有煩惱，啼哭，咬牙切齒的。」
這个是予咱通知，人無倚靠上帝所設立的囝耶穌，得著祂的功勞遮崁咱的罪，就袂得通享受永遠的福氣，親像彼个人客無穿人君所備辦的禮服，袂得通同坐筵桌一般樣。

有一日，耶穌佇庫房對面咧坐，看見眾人用銀納落庫房，好額的人納濟濟。有一個送鄉的守寡人來納一釐若定。耶穌就共學生講，「這个送鄉的守寡人納落庫房比眾人較濟。因為眾人是將有賰的錢財來納，這个守寡人就是將伊所有的攏總來納」，按呢算是全家業。
論題緣納予上帝，無論濟少，要緊著學這个守寡人的盡心出力，按呢上帝就歡喜，親像聖經講，「恁題銀逐人著照心所歡喜的，毋使憂悶，毋使勉強，因為上帝是疼彼號歡喜題的人。」
納錢予上帝著照上帝所予咱的氣力，上帝予人濟濟，人反轉納少，聖冊算是親像做賊搶上帝的錢財。檢采上帝予咱的氣力真小款，咱著納小可；若盡氣力，就毋使見笑，因為聖冊講，「人歡喜做，就得著接納，照伊所有，毋是照伊所無。」

耶穌出殿，學生對祂講，「先生請看這間殿到才媠？」耶穌講，「時欲到，無留兩塊石相疊，就是攏拆壞。」耶穌佇橄欖山，學生就來偷問講，「請共阮講，底時有這个代誌，閣你臨到，佮世間的末日有甚物兆頭？」耶穌就講，「得欲有濟濟人假我的名來，家己講是基督，來迷惑眾人。恁得欲聽交戰，佮交戰的風聲，國攻擊國，百姓攻擊百姓，飢荒，瘟疫，地振動，恁因為我的名ōetú著災難，予萬百姓怨恨。有人欲厭賤拒絕我，總是吞忍到尾的人得著救。天國的福音得著遍傳佇普天下，然後末期到。」
耶穌亦教示祂的學生講，若看見耶路撒冷咧欲滅無的兆頭，就著緊猛走閃避。然後約略四十年，耶路撒冷拄著羅馬國的人來剿滅，彼時實在真大悽慘的代誌，有人餓死，有人刣死，有人燒死，有人掠去釘十字架，有人掠去外國，拄著真濟艱苦，獨獨耶穌的學生記得耶穌所講的話，代先走閃避佇山內。
論末日，耶穌無講底時，尚且是講無派胚，無張持的時忽然話到；所以應該謹慎來備辦，因為毋知主甚物時話到。

「天國通比並十個在室女，暝時攑燈出去，欲迎接新囝婿，五個有智識，五個是戇。戇的攑燈無備辦油；智識的攑燈，器具油創便便。新囝婿延遷，攏總盹瞌睡咧睏。半暝有聲叫講，到啦，著出去迎接伊。眾在室女隨時起來，閣眾𪜶的燈。戇的咬有智識的講，「將恁的油分阮，阮的燈欲化，有智識的講，恁阮攏總無到，較好恁去飼裡來貼。去貼的時新囝婿到，有備辦油的佮伊相佮入，坐筵席，門就關。後來遐个去貼油的來，就講，啊，主矣，請共阮開。祂講，實實共恁講，我毋捌恁。所以著謹慎，因為人主到，彼个時日恁毋知。」
教會內有兩號的人，一號是真實的信，心內有聖神的恩典，所以主若到，便便通佮祂入天堂，享受永遠的福氣。閣一號，有名無真實信的人，心內無聖神的恩典，所以主到的時袂得通佮祂入天堂享受福氣。後來設使迫切求主開門予𪜶入，亦無彩工，因為門已經關啦，所以人著親像有智識的備辦心，因為毋知主底時話到。

耶穌閣講，天國是「親像一人欲去外國，召奴僕，將所有的交帶𪜶。有的得著銀五千，有的得著兩千，有的一千，逐人照伊的才調；主人就去出外。領五千的去做生理，閣透五千；領兩千的，亦趁兩千；領一千的，去掘地收囥主人的銀。久久主人就倒來佮奴僕算賬，領銀五千的到，又閣帶五千講，予我五千，我得著五千重倍伊。主人講，奴僕，忠厚啊，你佇少的已經盡忠，我欲用濟濟的託重你，通入你的主的快樂。領銀兩千的到講，予我兩千，我得著兩千重倍伊。主人講，啊，奴僕忠厚啊，你佇少的已經盡忠，我欲用濟濟的託重你，通入你的主的快樂。領銀一千的到，講，啊，我知你是嚴乏的人，未掖種的所在就欲收割，未掖散的所在就欲收入；所以我驚，收囥你的銀佇地裡，今你的原物猶佇咧。主人講，閣貧憚的奴僕，你知我未掖種就欲收割，未掖散就欲收入；就應該將我的銀橐錢店，我到的時就得著本錢利息。就吩咐身邊咧徛的人講，搶提伊的一千銀，予彼个有十千的；因為有的欲予伊，予伊有賰，無的連伊所有的亦欲奪伊。無利益的奴僕著趕逐佇外面烏暗的所在，佇遐有哀慘，啼哭咬牙切齒。」
教會內的人逐人有關係，不過有精差濟少若定。逐人著照伊所得著的來歸榮光佇上帝，就通享受主永遠的福氣。毋通親像彼个歹貧憚的奴僕，致到受趕佇永遠艱苦的所在。

耶穌用譬喻講攏總的人路尾著受審判，就講，「當人主得著榮光，佮攏總的天使到，坐祂榮光的位；萬百姓聚集佇祂的面前，隨時分開𪜶，親像顧羊的分綿羊離山羊；綿羊橐正旁，山羊橐倒旁。王就共正旁的人講，對我的父受恩，通進前受福，就是對創造世間以來，替恁所備辦的。因為我枵，恁予我食；我嘴乾，恁予我啉；我出外，恁予我蹛；我褪剝裼，恁予我穿；我破病，恁照顧我；我佇監裡，恁好款待我。義的人應講，啊，甚物時看見你枵，就予你食？嘴乾，就予你啉？甚物時看見你破病，抑是佇監裡，就好款待你？王就共𪜶講，實實共恁講，已經行按呢款待我的兄弟第一細的一個，就是行伊款待我。閣共倒旁的人講。受咒懺的，著離開我，去入永遠的火，就是因為魔鬼佮伊使者備辦的。因為我枵，恁無予我食；嘴乾恁無予我啉；出外，恁無予我蹛；褪腹裼，恁無予我穿；破病佮關監，恁無照顧我。因應講，啊，阮甚物時看見你枵，嘴乾，出外，褪剝裼，破病，關監，就無服事你媽？」王就共𪜶講，實實共你講，已經無行按呢款待趕逐第一細的一個，就是無行伊款待我。趕逐人受永遠的刑罰，義的人入永遠活。」
讀這章通知人死了攏總著受審判；所以咱尚且活佇世間著代先備辦後來審判的代誌。檢采問，「著行甚物來備辦，才話穩當，毋使驚死後的審判？」就通應講，「著信倚靠救主，因為聖冊講，就得著救；毋信就定罪。」檢采閣問，「怎樣話知是誠實信祂？」應講，「著看有出力學祂的所行來趁祂攏總的教示猶無。」咱若學救主的所行，趁祂的教示，真正做祂的學生，愛利益眾人。這个是憑據，是誠實疼主；佇審判的時的確予主接納到永遠活。

耶穌釘十字架的日已經近啦。祂有一個學生名叫猶大，暗靜去問祭司長講，「恁欲予我偌罪銀，我就將祂袂予恁。」隨時約銀三十，對彼揲猶大揣機會通賣耶穌。
彼時拄猶是逾越節，學生就近耶穌講，「你愛阮佇甚物所在替你備辦桌？」耶穌差彼得，約翰講，「恁著入城，話拄著一人汗水瓶，著綴伊，去到入厝，共彼个主人講，講，我的時近啦，我欲佮學生佇恁兜守逾越節。」學生照主的話，耶穌所講果然攏應驗。彼个荒耶穌佮十二學生攏總到遐守節期。
咧食逾越節的時，耶穌起來褪衫，用巾縖腰，倒水佇盆裡，共學生洗腳；用所縖的巾共𪜶拭。耶穌欲共彼得洗，彼得就講，「主矣，我的確毋敢予你共我洗腳。」耶穌講，「我若無共你洗，你就佮我無份。」彼得講，「主矣，毋若我的腳，手佮頭殼亦著。」耶穌講，「人洗身軀以後若使洗腳，就攏清氣。恁是清氣，但是尚且有人未清氣。」耶穌知甚物人欲賣祂，所以講按呢。
學生捌相爭做大，所以耶穌條持按呢行，予𪜶知若欲最大著親像細，做頭的著親像差用。
閣再坐桌，耶穌心憂悶就講，「恁中間一人欲賣我。」學生相商毋知是講巳tsuī。有耶穌所疼的學生坐倚祂的胸前，問伊講，「主是講巳tsuī？」耶穌講，「我搵物予伊食就是。」連鞭搵物予猶大。
咧食的時耶穌提餅祝謝，就peh破予學生講，「提去食，這个是我的身軀，替恁放捒，恁著行按呢來記念我。」食了後，提杯亦是親像按呢講，「這个是新約的杯，因為我的血替恁流，才設立。」
今咱做耶穌的學生咧守晚餐的時，應該著感恩的心來記念祂，通堅固向望祂的確賞賜聖神，用拍破的身軀佮所流的血，養飼咱心神，予咱較歡喜行天的路。

耶穌佮學生食晚餐了後，用濟濟項的道理教示in；相佮吟詩，才去橄欖山。彼揲主切意勸學生著結連佇祂，閣替𪜶祈禱，將信祂的人交代上帝（約翰15：17）。佇路裡共學生講，「今暝恁眾人欲放捒我，聖冊有記載，拍顧羊的，羊群就四散。我閣活了後，咧欲代先恁去加利利。」彼得講，「雖然眾人放捒你，我到尾無放捒你。」耶穌講，「我實在共你講，今暝雞猶未啼，你欲三擺講毋捌我。」彼得講，「我就若著佮你相佮死，的確無講毋捌你。」眾學生亦是按呢講。耶穌佮學生到一所在，名叫克西馬尼，共𪜶講，「恁坐遮，我欲進前祈禱。」隨時𤆬彼得，約翰，雅各佮祂去。耶穌憂悶就共𪜶講，「我的心極憂悶到欲死，恁踮遮佮我警醒。」耶穌小可進前，仆咧祈禱講，「我的父，若會得通免這个杯，就予我毋使啉；但是毋是趁我所愛，是趁你所愛。」耶穌就近倚學生，看見𪜶咧睏，就共彼得講，「恁敢袂畫佮我警醒？著祈禱，免得受迷惑，心神意愛，身軀軟弱。」閣兩擺進前到約量㧒石頭的遠，祈禱講，「我的父啊，這个杯若袂得通免得我啉，成你的旨意就好。」天使對天裡出現來贊祂的氣力。耶穌慘慼祈禱益發懇切，流汗親像血滴落地。祈禱煞，起來到學生的所在，看𪜶憂悶到睏去，共𪜶講，「啥事睏？著起來祈禱，免得拄著迷惑，賣我的人近啦。」咧講的時，猶大𤆬兵丁，用火把，用燈佮攑器械來。猶大就近耶穌，共祂唚嘴，眾人就知著掠佗落一個，因為猶大有出暗號講，「我佮伊唚嘴彼个就是。」耶穌講，「猶大啊，你用唚嘴賣人主媽？」才問遐个人講，「恁欲掠巳tsuī？」應講，「拿撒勒的耶穌」耶穌講，「我就是。」耶穌一下講，我就是，眾人倒退跋倒佇土腳。耶穌閣問，「恁欲掠巳tsuī？」𪜶閣講，「拿撒勒的耶穌。」耶穌講，「我已經共恁講，我就是；但是欲掠我，其餘的人通予伊去。」
眾人進前掠耶穌。彼得就拔刀割祭司頭的奴僕的耳仔。耶穌共彼得講，「著收你的刀入鞘」；才去摸奴僕的耳仔，醫好伊。
耶穌對來掠祂的祭司，長老講，「恁來攑刀佮槌仔親像欲掠賊媽？我日日佮恁佇殿裡，恁無掠我，但是這揲是恁的時陣，烏暗的權勢。」
兵丁，猶太的衙役，掠耶穌去縛，代先拖到亞娜，就是彼年祭司頭人偕亞發的丈人。
亞娜押送到偕亞發，佇遐讀冊人長老已經聚集。公會揣濫糝干證攻擊耶穌，愛護祂死；揣無。後來祭司頭起來，問耶穌講，「你果然是上帝的囝基督，仔毋是？」耶穌講，「你講就是；我共你講，這揲了後恁話看見人主坐佇大權能的的大旁駕天雲降臨。」祭司頭家己拆裂伊的衫講。「這个人僭權濫糝，乜使別物的干證？恁拍算怎樣？眾人講。「著予祂死。」愛護祂死，尚且彼時袂定著，著聽候天光公會攏聚集才話。咧聽候的時，人呸瀾佇耶穌的面，拳頭母拍祂，有人用手搧祂的嘴䫌講，「基督啊，若做先知著講，拍你的是巳tsuī？」

人拖耶穌到偕亞發的所在。彼得遠遠塊到芽毛，入去佮衙役坐，愛看代誌到明白。佇埕裡有人起火，彼得咧照火，有一個女婢看伊，就講，「這个人亦捌佮耶穌做堆。」彼得毋認，共彼个女婢講，「我毋捌伊。」tiap仔久閣有一人看見伊，講，「祂亦是祂的人。」彼得講，「我毋是。」閣半時久，又有一人出力講，「這个人實在捌佮耶穌做堆，因為是加利利的人。」彼得詈罵閣咒誓講，「你所講的話，我袂曉得。」咧講的時雞就啼。主越頭看彼得，彼得記得主的話。啼的代先，你畫三擺講毋捌我；就出去大啼哭。
讀指幾節予咱通知犯代誌毋通倚靠家己的氣力，因為無穩當；親像彼得共主講，「雖然到死亦無講毋捌你」；但是閣無偌久，就驚惶講白賊，閣咒誓講伊毋捌耶穌。彼得後來毋若知家己的軟弱，亦怨恨家己毋認主的重罪，大大反悔。彼得反悔罪的款式不止通做咱的看。

天光，祭司長，長老相佮計謀攻擊耶穌，愛護祂死；就縛來拖祂解送予總督本丟比拉多。彼時袂先生的猶大看見耶穌定罪就反悔，提彼个銀三十個閣還祭司長，長老，講，「我賣無罪過的人的血，我有罪啦。」眾人講，「佮阮有甚物干涉？你家己著當。」猶大放㧒捔遐的銀佇殿內，退去吊死，身軀跋倒，腹肚裂開，腸仔流出。
祭司長講，「用血架橐佇庫房毋合宜」，就用彼个銀買一片地，做塚山來台出外人。人就叫彼个地，。
論猶大賣先生，減無拍算耶穌畫予人定祂死罪；到看祂受定罪，就反悔；總是伊的反悔毋是親像彼得深深怨恨家己的罪求赦免；不過是知家己的所行有惹大受氣，就失志，攏毋敢向望上帝赦免伊。

天光，人拖耶穌解送予總督比拉多，誣賴故意講，「阮看這个人是迷惑阮的百姓，家己稱呼做王禁人納稅予偕撒。」比拉多問耶穌講，「你是猶太人的王媽？」耶穌講，「是；但是我的國無屬佇世間。」比拉多就共祭司長佮眾人講，「我看這个人無甚物罪。」大家益發出力告講，「祂是搖動百姓，猶太地遍遍去傳教，對加利利到職位。」比拉多聽見加利利彼句，就知是屬佇希律所管轄，就送去交希律。
彼時希律佇耶路撒冷。希律看見耶穌就大歡喜，因為捌聽見耶穌濟濟項的代誌，所以久久愛見祂；亦向望話看見祂行神跡。希律問濟濟項，但是耶穌無應一句。
祭司遐个人徛咧告祂不止迫切。希律雖然是大官亦大犯法，就佮伊的兵戲弄耶穌，將彩色的衫共祂穿；才閣送倒轉去交比拉多。
比拉多召祭司趕逐頭人佮百姓，共𪜶講，「恁將這个人解送予我，講祂是擾亂百姓；我就將恁所告的代誌當面來審問，看攏無甚物罪。希律亦是按呢；伊看耶穌的所行，無一項話辦得死罪。」
彼个節期有例著放一個犯人，出在眾人所愛。彼時有一個出名的犯人名叫巴拉巴。比拉多問眾人講，「愛我放巴拉巴，抑是著放耶穌叫做基督？」人出聲講，「著除去這个人，共阮放巴拉巴。」比拉多愛放耶穌，就閣再勸眾人，但是𪜶叫講，「釘佇十字架，釘佇十字架。」比拉多到第三擺閣共𪜶講，「祂有行甚物歹，無看見祂有甚物死罪。」眾人捷捷講，「著釘佇十字架。」
比拉多的夫人差人共伊講，「你攏毋通辦彼个義的人，我今仔日眠夢的時因為祂有拄著濟濟艱苦。」
比拉多佇人的面前捧水來洗手講，「流這个義人的血毋是我的罪，恁著轉去。」百姓攏總應講，「祂的血歸佇阮佮阮的囝孫。」彼揲就放巴拉巴，將耶穌來拍。
兵丁辮刺仔做冕旒戴祂的頭殼，將紫色的袍予祂穿，攑蘆葦橐佇祂正手，跪佇祂的面前，戲弄祂講，「願猶太王平安」，就共祂呸瀾，將彼枝蘆葦來捽祂的頭殼。比拉多𤆬耶穌出，咬人講，「著看這个人」，向望人畫甘願放，但是益發講，「著釘佇十字架。」比拉多講，「恁家己𤆬去釘祂，我看這个人無罪過。」猶太人𪜶講，「照阮的律例祂著死，因為祂家己講是上帝的囝。」比拉多聽見這句益發驚；入去問耶穌講，「你對貼落來？」耶穌攏毋應。比拉多閣講，「你毋應我？減毋知我有權話釘你，亦有權話放你媽？」耶穌講，「若毋是對頂面賞賜，你攏bò權通辦我。」比拉多才愛欲放祂；猶太人大聲叫講，「人若講家己是王，是反叛偕撒。」比拉多就𤆬耶穌出去，共猶太人講，「看恁的王。」眾人大聲叫講，「除去，除去，釘祂十字架，偕撒以外阮無王。」比拉多就將耶穌交予眾人釘祂十字架。

耶穌背十字架出去；敢身軀厭僐擋袂牢，就拄著古利奈的人名叫西門，眾人勉強伊背耶穌的十字架。佇路裡有濟濟婦人人替耶穌啼哭到傷心。耶穌越頭共𪜶講，「毋使替我啼哭，但是因為恁家己佮恁的囝兒盡通啼哭。」
行到一所在名叫各各他，佇遐釘祂佇十字架。耶穌講，「父啊，眾人毋知所做，著赦免𪜶。」
有人用藥水欲予耶穌啉，祂毋啉。
兵丁四人已經釘耶穌，就提祂的衫做四份分，逐个兵分一份。內面的衫頂下是規領織的。兵就拈鬮看巳tsuī得著。聖冊講，分我外面的衫，拈鬮我內面的衫，有應驗。
比拉多寫斬條貼佇十字架頂，用希利尼，羅馬，希伯來的字來寫講，人的王。祭司無歡喜，求比拉多著換字，寫講，稱呼猶太王。比拉多毋，共𪜶講，「所寫已經寫了。」
彼日亦釘兩個犯人，一個佇耶穌的右旁，一個佇左旁。
有司官佮眾人譏刺耶穌講，「祂救別人；若做基督，上帝所揀的，著救家己。」兵丁亦戲弄，捧醋予祂，講，「你但是猶太人的王著救家己。」
敆祂吊咧兩個犯人，一個譏刺講「你若做基督，著救家己佮阮。」彼个第二的責備第一的講，「你相同受罪怎樣毋驚上帝？咱受罪是功勞因為所受是合咱的所行；但是這人的所行無一項毋著。」就講，「耶穌啊，你得著你的國來的時，著記得我。」耶穌講，「我實在共你講，今仔日你的確佮我到樂園。」

釘耶穌佇十字架的時，是頂晡九點釘到下晡三點鐘才死。耶穌的老母佮老母的姊妹革琉巴的某馬利亞，閣末大粒的馬利亞近倚耶穌十字架咧徛。耶穌看見祂的老母佮所疼的學生咧徛，就共祂的老母講，「這个是你的囝。」閣共學生講，「這个是你的老母。」對彼時學生𤆬伊倒去。
對日晝到三點，遍地烏暗。耶穌大聲叫講，「我的上帝，我的上帝，啥事放捒我。」後來耶穌講，「我嘴乾。」人用醋浸海絨，縛佇蘆竹予祂啉。耶穌受醋講，「代誌明白啦。」閣大聲講，「父啊，我將我的神魂託重你。」講了，氣就斷。忽然殿內的帳圍對頂面到下面裂做兩旁；地動，石磐破裂；墓開，就已經過身的聖徒濟濟閣起出墓。
百總佮相佮看守耶穌的，看地動佮所經過的代誌真驚，講，「這个真正是上帝的囝。」

耶穌釘十字架的日是咱的拜五。猶太人的安息日是咱的拜六，逾越節內的安息算是大安息，所以猶太人不止毋愛身屍彼日挂佇十字架，就求比拉多吩咐兵丁去摃折釘佇十字架的人的腳骨，予𪜶較緊死，通連鞭放身屍落來。兵丁去，將相佮釘的人一個一個摃折腳骨。到耶穌，看見祂已經死，就無摃折祂的腳骨，獨獨用鎗鑿祂的胸脇；血水攏流出來。聖冊所講，「祂的骨無折」，閣講，「人欲看𪜶所鑿的」有應驗。咧欲暗，有富人就是亞利馬太的人，名叫約瑟，做尊貴的議事，欣慕上帝的國，是耶穌的學生；總是驚猶太人，常常家己隱囥，今好膽入去見比拉多，求耶穌的身屍。比拉多允伊，隨時去收身屍。閣有尼哥底某，捌暝時就近耶穌的人，帶沒藥交蘆薈約量有一百斤來。只兩人將耶穌的身屍用幼布摻香料來包，下佇石鑿的墓，滒大塊石踢墓門，就去。彼个墓是約瑟的。聖冊有記載講，「耶穌死了佮富人相佮埋葬」，按呢有應驗。
眾祭司長，法利賽人聚集見比拉多講，「阮記得彼个騙人的活的時捌講，日後我閣活，所以來請你吩咐著三日顧守彼个墓；驚了祂的學生暝時偷祂，講祂對死閣活。」比拉多講，「予恁把守的兵，做恁去盡心堅固守。」隨時去顧守彼个墓，封石設兵。
對加利利佮耶穌相佮來的婦人人幾若個看彼个墓，紲看是怎樣葬彼个身屍；倒轉去備辦香料佮香油；安息日照誡律來歇。

猶太人的安息日了後，七日的頭一日，就是咱現在的安息日，拍昲光的時，遐个婦人人帶所備辦的香料到墓。佇路裡相佮講，「巳tsuī áōe替咱徙開墓門的石？」因為彼塊石嶄然大。遠遠咧看，看見石已經徙。入墓看見一個少年人坐佇正手旁，穿白衫，婦人人真奇怪。少年人講，「莫得奇怪；恁敢毋是揣釘十字架拿撒勒的人耶穌？祂已經閣活，無佇遮啦，通來看埋葬的所在。著去共祂的學生佮彼得講。」去報的人的中間，一個就是末大粒的馬利亞。
彼得佮約翰聽見這个消息，就走去墓裡。約翰代先到，向咧看，看幼布佇咧。彼得路尾到，入去墓裡看見幼布佇咧。有包頭殼的巾無佮幼布佇咧，是另外疊一位。彼時學生倒去。馬利亞徛佇墓外啼哭。啼哭的時，àⁿteh看墓內，看見兩個天使穿白衫坐佇耶穌埋葬的所在，一個佇頭殼，一個佇腳裡。天使講，「啥事啼哭？」馬利亞講，「人提我的主的身屍，毋知下佇佗落？」講了越頭看見耶穌咧徛，毋知是耶穌耶穌問伊講，「啥事啼哭？你揣巳tsuī？」馬利亞拍算是顧園的人，就共祂講，「但是你扛橐佇佗落，求你共我講，我欲去收。」耶穌講，「馬利亞。」馬利亞越頭講，「粒波年」，（意思就是先生）。耶穌講，「著去共我的兄弟講，我上天見我的父，就是恁的父，我的上帝，就是恁的上帝。」馬利亞將看見耶穌，並佮耶穌講話，去共學生講。
後來耶穌拄著遐个婦人人，佇路裡亦共𪜶講，「願恁平安。」婦人人進前抱祂的腳，拜伊。耶穌講。「莫得驚，做恁去報我的兄弟知通去加利利，佇hiaōe見著我。」
婦人人倒去的時，把守墓的兵入城將趕逐代誌報祭司長知。𪜶佮長老相佮議論，用濟濟銀予兵講，「恁著講，咧睏的時，伊的學生暝時來偷祂去。設使總督聽見，阮就勸伊予恁無事。」兵丁領銀，照𪜶所吩咐來行。

耶穌閣活彼日有出現予彼得看；亦彼一日有兩個學生去以媽我，兩人相佮講所經過的代誌，耶穌近倚佮𪜶相佮行。學生迷惑袂認得。耶穌講，「恁行的時相佮談論是甚物代誌，才有憂悶的面色？」一人講，「你佇耶路撒冷敢是單身來歇，也毋知近日所經過的代誌媽？」耶穌講，「甚物代誌？」𪜶就講，「拿撒勒人耶穌的代誌：祂做先知人，佇上帝佮眾百姓的面前，所講，所行，齊全好，但是咱的祭司長，有司官解送祂，擬死罪，釘祂佇十字架。這个人阮平素有向望欲贖回以色列的百姓；毋若按呢，閣這个代誌已經成有三日；阮的中間幾若個婦人人予阮不止楞愕，是𪜶早起透早去墓裡袂看見彼个身屍，倒來講有看見天使出現，共𪜶講耶穌閣活。阮幾若人去墓裡，果然拄著親像婦人人所講的話，總是無看見耶穌。」
耶穌講，「無知的人啊，怎樣毋信先知人所講的話，亦心到才鈍？基督受害才得著榮光，減毋是應該？」彼揲耶穌對摩西起，以及趕逐先知人，凡若聖冊所記載家己的代誌的，攏總詳細解明。
近倚所去的鄉社，耶穌若親像欲行較遠；兩人強留祂，講，「時已經晏，日欲落，請佮阮相佮歇」；耶穌就佮𪜶歇。坐桌的時，耶穌提餅祝謝，就peh破予𪜶。兩人目睭光，話認得耶穌，忽然無看見。就相佮講，「祂佇路裡對咱講話，開拆聖冊的時，咱的心減無熱媽？」即時起身倒去耶路撒冷；拄著十一的使徒佮同伴的人做堆咧講，「主真正閣活予西門看見。」只兩人亦將路裡所拄著，佮八餅認得耶穌，趕逐代誌來講。咧講的時，耶穌徛佇𪜶的中間講，「恁眾人平安。」講的時，將手佮胸脇予𪜶看；學生看見就歡喜，尚且無信來奇怪。耶穌就講，「有物通食猶無？」𪜶予祂，耶穌當𪜶的面前食。就講「摩西的律例佮先知人的冊，佮詩篇所記載指我的代誌攏總話應驗，我平素佮恁佇咧的時捌講。」彼揲耶穌就開𪜶的心竅，予𪜶話通達趕逐聖經。

耶穌出現予眾學生看，hitē-荒多馬無佇咧，後來倒來，眾學生用主閣活的代誌共伊講。多馬講，「無予我看見祂的手中央所釘的跡，用指頭仔探看祂的跡，用手探看祂的胸脇，我也毋信。
過八日學生閣聚集，就是咱現在的安息日下昏，多馬佇咧，門已經關，忽然看見耶穌徛佇中央講，「恁眾人平安」，就共多馬講，「伸你的指頭仔探看我的手，用手探看我的胸脇，應該著信，毋通憢疑。」多馬看見真正是耶穌，就講，「我的主，我的上帝啊。」耶穌講，「多馬啊，你看見才信，無看見來信，彼號人有福氣。」
咱現在的拜六日治舊約的時陣是安息日，咱的主耶穌的身屍彼日規日歇佇墓內，到民若載天光，就是七日的頭一日，主閣活對墓裡出來，出現予幾若人看見。到下昏時眾使徒聚集，主出現佇𪜶中間祝福𪜶。閣過一禮拜，猶原是七日的頭日，使徒閣聚集，主閣再出現佇𪜶的中間。對彼揲了後，新約的教會常常守七日的頭日最聖日叫做主的日，咱的禮拜日就是。

後來學生去加利利，到耶穌所講的山。有一下昏，七的學生去加利利海討魚，通暝討無。天得欲光，耶穌徛佇岸裡，學生毋知是耶穌。耶穌講，「細囝啊，有物配無？」應講，「無。」耶穌講，「拋網佇船的正手旁通得著。」一下拋，這網提袂得起，是因為魚濟的緣故。約翰共彼得講，「是主啦。」彼得聽見是主，縖伊的衫，跳落海。其餘的學生坐船仔拖漁網到岸裡。上岸看見餅，燒火炭的頂面有魚。耶穌講，「拄仔掠的魚提幾尾予我。」彼得去拖網上岸，貯大尾魚算有一百五十三尾，魚雖罔濟，網袂裂。
耶穌講，「來食。」耶穌提餅予眾人，魚亦是按呢。
食煞，耶穌共彼得講，「約拿的囝西門，你比趕逐眾人較疼我媽？」彼得𪜶講，「主矣，知我疼你。」耶穌講，「照顧我的羊羔。」閣講，「約拿的囝西門，你疼我無？」彼得應講，「著；主知我疼你。」耶穌講，「照顧我的羊。」就閣講，「約拿的囝西門，你疼我無？彼得看三擺問，就憂悶講，「主無一項毋知，知我疼你。」耶穌講，「照顧我的羊。我實在共你講，少年的時，縖腰帶出在你行，到老話伸手予人縛，拖到毋愛去的所在。」講按呢是指彼得話怎樣死，來榮顯上帝。耶穌閣講，「綴我。」
耶穌一擺出現予五百外人看見。後來予雅各看見。路尾擺耶穌𤆬學生到橄欖山，對遐上天。彼時耶穌命令使徒講，「莫得離開耶路撒冷，著聽候父所應允，就是恁對我所聽見，是約翰用水行洗禮，獨獨恁無偌久就欲領受聖神的洗。」
耶穌一擺共使徒講，「天地攏總的權交付我；恁去招萬國的人做學生，用父，囝，聖神的名行洗禮；教示𪜶守我所命令恁的，閣我常常佮恁佇咧，到世間的路尾。」
第99章耶穌上天（路加24：50，51；馬可16：19；使徒行傳1：6－14）
耶穌得欲離開學生上天，彼時共𪜶講，「聖神降臨的時，恁就有才能，亦因為我佇耶路撒冷來做干證，亦佇通猶太國，撒馬利亞的地方，到不止極遠的所在，攏做干證。」
耶穌講煞，上天；眾人攑頭看見，有雲遮著，就看耶穌無見。
眾人詳細咧看天，有兩人穿白衫徛佇祂的身邊就講，「加利利人啊，啥事攑頭看天咧徛？這个耶穌離開恁上天，照恁所看見按呢上天，後來的確欲按呢落來。」
使徒對橄欖山倒去耶路撒冷，到，就peh上樓頂，一心專務祈禱。彼時學生聚集有約略百二人，佇𪜶的中間有幾若個婦人人，耶穌的老母馬利亞，佮耶穌的兄弟亦佇咧。
閣十日有得著耶穌所應允的洗，就是聖神的感動。使徒講道理，濟濟人歡喜接納伊的話來領洗禮，彼日加添三千人。大家歡喜呵咾上帝，主將得救的人逐日加添佇教會。
對耶穌上天的日到今，教會若大，毋若佇猶太國，逐邦國亦有。

馬利：阿兄，你為要慶祝聖誕預備好了嗎？
3。是，總是，是聖誕禮物。
5。henn是哥哥要予我的聖誕禮物呢！
7。嬰彼是阿兄咧。
9。毋是，是阿兄的事（叔父進入）。
11。阿叔，你甚麼時候來？阿叔，你的聖誕禮物是什麼？
13。毋是，是阿叔要予我的聖誕禮物。
15。阿叔，彼是阿兄在想的咧。
19。哈…阿叔，是笑社會嗎？
24。阿叔，是真正有看見的不是？
25。（信雄和馬利倚去看，阿叔之手所指的）
27。阿叔，那個是救世軍的兵丁呢！
32。戽！夯樹仔，似乎很重hoòⁿ。
35。我也要睡覺了（伸圇哈肺），也很愛看聖誕老人。
38。阿兄啊襪仔共伊吊在那裏。
40。咱無火爐，共伊放在桌子上。
（2人換睏，伊就入去睏，睡一點了）
41。啊，紲袂記得祈禱。（2人起來跪在床上一下仔，再休息。肅靜的音樂）聖誕老人勻勻仔夯樹入來，四邊看一看）。
49。毋通隨時kāi放去。
51。聖誕禮物真多啊。
53。聖誕老人多謝（一起跳舞，以樹為中心，大家手牽手，圍樹聽曲聲而跳舞，咧跳的時。B。的紅衣自然放其脫下，真心適）。
55。ennh你是梅姐啊。
59。我嘛是。
62。啊，你聽，鐘聲在鳴了。（大家靜聽來訪的鐘聲）
64。來了～～
66。較緊予看覓。

2。信雄，你是講要在主日學作的嗎？
4。是你要予我的聖誕禮物嗎？
6。你在講祝聖誕，都是想欲得聖誕禮物喔。
8。怎麼那是你的事啦。
14。阿叔，馬利，每日都只有在想要得著聖誕禮物。
17，阿叔！什麼？
21。哈……。
23。阿叔，聖誕老人是真的有的嗎？
25。（信雄和馬利，倚去看，阿叔手所指的）
29。佇佗位～～？
31。啥，阿叔，那位是阮老爺今晚將往買聖誕樹的呢。
34。（伸一下圇）啊真愛睏，總是，也很愛看著聖誕老人。
37。要去休息了嗎？
39。若是西洋式是吊在火爐頂啦。
48。阮掠著啦。
50。（目睭轉踅看四圍）啊。真守啊。～～
52。聖誕老人多謝！
54。啊！你是老爺啦。
58。我以為是真的聖誕老人。
61。毋是按呢，其中真的聖誕老人，能來也無的確
65。聖誕老伯啊，你拿聖誕禮物來了嗎？
68。這個聖誕老人，馬是假的，你看伊的後面，伊所穿的洋服是阮阿伯的衫，予阮看見啦，予阮認著了。

10。叔父，你們是在講什麼？
12。你是要予我聖誕禮物是無？
16。這樣好～～誰同樣也要得聖誕禮物。阿叔嘛愛從你們得著聖誕禮物。但是最近，社會方面也都是這樣，m̄-kú今年，不能得著了胡。
18。（手挲頭殼）就是這樣了～～就是每月不能按所預定的收入在錢袋仔內啦。
20。歇～～就是按呢。哈……
2。不是，都是好笑的事，是因為社會真景氣，在困難的人很多～～
不是我們沒有聖誕禮物而已，就是當送聖誕禮物予那些可憐的人的樣子。
這る情，沒去告訴聖誕老人，不行謼。
25。謼…敢是僫，聖誕老人是各處都有！（阿叔，去窗邊看外面）講來了，在那裡～～，
26。謼在那裡，那個戴紅帽的，站在那個鍋邊hoòⁿ？就是那個。（阿兵哥呢）
28。啊…是按呢ho͘ⁿh！是從那邊來著彼-个啦～～
30。謼彼个白頭髮的老人啦。
33。戽，按呢喔，和那個白髮的聖誕老人很似的，hoòⁿ？
36。愛睏ka̍h，來去睏，但是襪仔，毋通袂記得共伊吊咧。再等一下，看聖誕老人來不來，但是今天晚上能夠看見，聖誕老人，毋真好，也許來去休息吧！
70。是我～～我是要來試驗恁，看lín大家有愛心，有親切，會體貼散凶艱苦的人。猶未，若有若會，大家都是，聖誕老人。我要將恁的禮物提來去予艱苦人。大家來唱歌，唱完了我就要去。

42。聖誕老人啊『要放在哪裡比較好呢，著放在這裡好
（站在房子的中央，入來手拿著雞毛筅佮掃帚。）
47。為著要找伊，也找甲半小死。
（。B。，裝飾，掛額。室內，裝飾予伊預祝聖聖誕的樣子在桌子上放襪仔佮ST禮物等等，信雄和マリ一齊睡醒愛睏面～～在看。2人忽然喝1聲，講a̍t，跳起來。2人攏攬倚去身軀，驚1下欲走出去。信雄跳起來去共in𤆬倒-轉來。人相攬倚來。）
（。B。裝飾樹掛額，1間室內裝飾予伊祝聖誕的款式佇桌上放襪仔佮禮物等等。信雄和マリ一齊睏醒，愛睏面～～在看。二人忽然喝1聲講a̍t，紲跳去來2人攏攬倚去。的身軀。驚一下欲走出去信雄跳起來去共in𤆬倒-轉來。人相攬倚來。）
48。信：阮掠掠。
49。マリ：毋通收時共伊崩去。
50。信：（目睭轉踅看四圍）啊真守啊～～
51。マリ：禮物真多啊！
52。信：老人多謝。
53。マリ：老人多謝，一起而跳舞。
（用聖誕樹為中心，大家手牽手圍樹聽曲聲而跳舞咧跳的時。B。的紅衣自然放其脫下，真心適。）
54。信：啊！你是老爺啦。
55。マリ：ennh你是梅姊啊。
56。：我就是長吉啊。（2人一時忙然。奇怪）
57。老爺：我就是主人。和太太三-佮講咱來裝飾內面予伊真媠。
58。信雄：我以為是真的是老人。
59。マリ：我嘛是。
60。梅花：講，阮毋是真的ST老人。彼是恁爸爸媽媽。
61。信：毋是按呢，其中真的老人會來iābô的確。
62。マリ：啊，你聽見鐘聲在鳴了。（大家靜默而聽來訪的鐘聲）。
63。：開門～～！
64。マリ：來啦～～。
65。信：老伯僫。你提ST禮物來啦是毋？
66。マリ：較緊予阮看覓。
67。：毋是我毋是提ST禮物來。恁看覓。（對肩頭等放1的空袋子落來）這是空袋啦，我是欲來共恁提ST禮物。大家知道了嗎？
因為大家毋知的時陣。有真濟散-鄉艱苦的人，遐个人佇困苦無通食的時陣。佇太苦的時，母子，相攬去跳運河死的人是袂少恁知个。
（大家聽了紲靜靜有的硩拭目屎，有的胎擤鼻水。）請恁分恁的个歡喜來去予遐-的人。
（大家靜靜的時陣，信雄、マリ大家面相看，後來對樹頂所吊的物件提落來囥對伊的空袋子內落去。其餘的人也將𪜶的禮物，提去共伊下落去。）
謝謝你們！遐个可憐的人對恁的親切，來得著的恩惠。所以請恁看覓。
（親像背真重的袋仔欲剺去有𪜶去的款式）
68。信：此老人嘛是假的。你看伊的後面所穿的洋服。是阿叔的衫，予阮看見啦。（マリ將紅衣共伊搝落來。）
69。マリ：抑是阿叔矣啦。
70。叔父：是我。是我，我是要來試驗恁看lín大家。有疼心有親切之人大家攏是。我要把恁的禮物拿來去予艱苦人，歌唱了我就要去。

43。老人B：厝內來共伊掃予伊清氣。（咧掃的時，入來背一包的大包東西）
45。著遐ni̍h濟喔！
60。講，阮都不是真的聖誕老人。都是恁爸爸媽媽。

人物：信雄、馬利、聖誕老人啊、B、安梅女、長者、叔父
準備：孩子室。正面窗。窗下向合桌。冊箱，冊箱頂囥冊包，吊帽仔等物，室內一方囥寢台，信雄和馬利相向倚桌談話。
1、馬利：阿兄，你為慶祝聖誕備辦好了嗎？
2、信雄：你是說在S。S。作的嗎？
3、馬：是，總是是聖誕禮物。
4、信：是你要給我的聖誕禮物嗎？
5、馬：henn是阿兄你要予我的聖誕禮物呢。
6、信：你在說祝聖誕，都是想愛得聖誕禮物喔。
7、馬：嬰彼是阿兄咧。
8、信：按怎彼是你的代誌啦。
9、馬：毋是，是阿兄的事。（叔父進入）
10、叔父：恁是相合咧講甚物！
11、馬リ：阿叔你底時來！阿叔你的聖誕禮物是甚物？
12、阿叔：是要予我的禮物是無？
13、馬：毋是，是阿叔間-焦要予我的聖誕禮物。
14、信：阿叔，マリ逐日攏咧想欲得著聖誕禮物。
15、マリ：阿叔彼是阿兄咧想的咧。
16、叔：按呢好～～。愛禮物誰也同樣阿叔嘛愛對恁得著禮物。總是遮久仔，社會方面也都是按呢。m̄-kú今年無同囉
17、信：阿叔，是什麼？
18、叔：（手娑頷頸）就是按呢啦～～。就是每月欲收入錢袋仔的攏袂閬啦。
19、マリ：哈！阿叔是笑社會ho͘ⁿ？
20、叔：歇就是按呢，哈！
21、信：哈！
22、叔，毋是攏通好笑的事，是因為世上真不景氣，咧困難的人真濟真濟，毋是咱無禮物若定，是著送禮物予遐个可憐的人的款，這事無來去共老人講袂用得ho͘ⁿ。
23、信雄：阿叔，老人是真正有是無？
24、マリ：阿叔，真正有看見的事是無？
25、叔：戽敢是喔，老人佇逐所在攏有〈叔。去窗仔腳看外面。）來落。佇-遐囉。佇-遐。（信雄和マリ倚去𪜶阿叔的窗仔邊看𪜶阿叔的手所指的。）
26、叔：謼佇-遐彼個戴紅帽的，站在那個鍋邊hoōⁿ就是彼個～～。
27、マリ：阿叔彼個是救世軍的兵丁呢。（阿兵哥nenn）
28、叔：啊～～是按呢ho͘ⁿh，是對彼爿桌來彼個啦。彼-个啦。
29、信：佇佗位。佇佗位？
30、叔：謼彼個白頭毛的老人啦。
31、信：啥！阿叔彼是阮作爺下昏欲去買St樹的nenn。
32、マリ：戽，夯樹仔。真重hoòⁿ。
33、叔：Hoòⁿ按呢喔。佮彼白頭毛的老人蓋相像hoòⁿ？
34、信：（伸一圇咧）啊，愛睏甲。總是真愛看見老人啦。
35、マリ：我嘛愛睏。起來啦。也真愛看老人，總是襪仔愛睏佮來去睏矣。
36、叔：毋通袂記得共伊吊咧。閣霎仔久老人看會來抑袂？總是下昏會通看見老人毋真好。若無來去遐睏。
37、信：欲來去睏啦唅。
38、マリ：阿兄啊！襪仔共伊吊佇佗位？
39、信：若是西洋是吊佇火爐頂啦。
40、マリ：咱無火爐來共伊囥蹛桌頂。（2人換睏伊就入去睏。倒一下仔咧。）
41、マリ：啊！續袂記得祈禱。（2人起來跪佇眠床的款式一下仔。閣倒落去。靜跤-tha音樂。）（（山焦）勻勻仔夯樹入來。四面看看咧。）
42、山焦啊：「欲tshāi蹛佗位較好！mh！啊囥蹛遐好。」（徛佇厝的中央。山焦B入來。手提雞毛筅
43、山焦B：厝內來共伊掃予伊清氣（咧掃的時山焦入來。背一包的大包物。）
44、山焦：啊～～真重～真重。（大包物就囥予落來。）買好多東西。
45、山焦B：喔！遐ni̍h濟喔。！
46、山焦：喔。掃地也掃甲遐清氣啊。（看過啊彼-爿老阿伯啊也真著磨。樹枝也結甲遐媠。）
47、山焦啊：為著欲找揣也揣甲半小死。

東方的故事
漢文翻譯白話

在早支那分做列國的時，楚國恭王佮晉國厲公佇鄢陵的所在交戰；楚兵大敗，恭王一目著傷。伊領兵的總司令官名叫子反，心內不止煩惱。毋過伊一個癖真毋好，就是愛食酒；若食酒就睏規暝規日；因為出軍，所以禁酒。伊有一個奴僕，名陽穀，不止𠢕款待伊，真𠢕疼伊的主人，看見子反煩惱到按呢，想伊平素愛食酒，就捀一大甌，當眾人的面前騙伊講是茶。子反一下鼻就知叫是酒；就想，這是陽穀疼我，所以創酒騙講是茶，來予我食。伊就共伊啉落去，閣叫捀茶來。陽穀猶原將酒予伊；無想一甌過一甌；食了續大醉，倒佇帳棚內，睏到不知天地。
楚恭王想隔日欲閣佮晉國交戰；就差人去請子反來參詳；啥知子反酒醉若死一般樣。就想家己也著傷，專靠子反一人；今伊按呢，欲呔會閣交戰得？姑不將透暝抽兵倒去。就將子反交託一個真𠢕射箭的人，名叫勇由基，來保護伊，驚了予晉國掠去，就真凌辱。到隔日的日欲晝，子反酒醉精神，才知隻的代誌，就講，陽穀害我，陽穀害我；我呔有面通閣見我的王？就家己自盡來死。
照按呢看，子反的奴僕陽穀，捀酒予子反食的時，並無半點欲害子反的意思；不過因為子反平素愛食酒，所以將酒予伊食，愛得伊歡喜，算是出佇疼痛的心；無料子反竟然因為按呢來誤大事，續了生命。現時的朋友常常勸人食薰啉酒，減毋是猶原出佇好意？毋過後來因為彼个人續條薰袂改得，致到傾家蕩產；抑是因為酒醉來漏出代誌，減毋是好意變成歹意啦？所以真心疼朋友的，攏著出佇仁愛，毋通出佇溺愛；但是溺愛，就無算是真疼痛。箴言有講，「疼囝兒的，就是害囝兒，」也是這个意思。

宋國有一間酒店，酒也真好，價錢也公道，接接人客也真慇勤，招牌也掛到懸懸。總是攏無人買，甚至酒也排到紲酸去。店主人想了真奇怪，就問伊的朋友講，這是甚麼緣故？伊的朋友講，驚恁的門口彼隻狗太惡。店主人講，狗惡按怎樣會予酒無生理？伊的朋友講，狗惡人就毋敢去恁遐。後來店主對外面差一個gín那提錢捾酒瓶，欲來搭酒；彼隻狗果然走jip，欲去咬伊。彼个gín若驚一下，走到尾仔直去；才知酒的無人搭，是為著按呢的緣故。
今耶穌的道理，袂講得毋是好的道理，也袂講得是無公道，也袂講得無用好禮接接人，也毋是無有好的招牌；毋過猶有人毋敢倚來。一個緣故雖然會講得是無受聖神的感動，總是彼中間，也袂免得有淡薄是親像彼號惡狗的阻擋。
所以凡事著家己做好所行的模樣，佇教示著端莊無邪，言語端正無通嫌，予對敵家己見笑，無塊通講咱的歹（提多2：7，8）

兩千年前中國有一個人，複姓西門，單名叫霸，做鄴城的縣官。當伊去接任的時看見遐-个人煙真稀微，百項事攏荒廢；伊就查考彼个原因。查了就知遐有一種的歹風俗，就是一個尪姨咧作怪。因為在彼所在有一條河逐年徛秋的時河水就漲起來，致到淹著遐-个人的田園厝宅損失真濟。彼个老尪姨生出謠言講河神咧受氣，著用物來祭獻；也著將一個袂出嫁的查某gín若妝媠媠，將蘆竹縛做船予伊坐，才共伊放予水流去；流無偌遠就沉落去，號做送予河神做某。逐年攏著按呢。閣遐有三個老大，也佮彼个尪姨鬥空；若看見有一個較好額的人，𪜶就講伊的查某囝會用得做河神的某。遐个好額人顧著伊的囝，就將錢銀來買囑𪜶，𪜶就轉舌關講，河神毋挃這个，是愛彼个。所以致到好額人攏搬去別所在；賰遐的送鄉人。又閣逐年有水災，所以百姓真艱苦。
西門霸已經知是按呢，想若欲用嘴講是無路用，因為眾百姓迷信真深，袂免得會用無情理的話來辯論。就吩咐三個老大講，若欲送查某gín若予河神做某的時，我也欲來去拜伊；逐個講，好。
到彼个時，彼三個老大果然來請西門霸去看。行到河邊的時，看見講千人椏椏瞌瞌咧聽候。閣霎仔久才看見彼个老尪姨來，有四個徒弟跟隨伊；家己掠做伊是替神辦事，不止驕傲的款。閣看彼个欲予河神做某的查某gín哪，生做也平常。西門霸就召彼个老尪姨來共伊講，我看這个查某gín若無甚麼媠，聽候我揀一個較標緻的才共伊送去，請你將我的話去共河神講。就無容允伊加講話，叫兩個跟人共伊掠起來填落河裡；伊本身也裝做真信的款，整頓衣冠，用虔誠來徛佇河邊，聽候伊倒轉來回覆。
到有霎仔久，無看見彼个老尪姨倒轉來，就對眾人講，這个老人做代誌真慢，到今猶未倒轉來。就叫兩個少年的尪姨來，共伊講，恁師母較老啦，做代誌真慢，你去問伊看河神講按怎樣；著連鞭倒來回覆我。就叫跟人閣共𪜶拖落去。
隔嶄然久，猶原無動無靜；就召彼三個老大來講，到底是婦人人攏袂辦事，去了續無欲倒轉來。恁三人較老練，逐項代誌較會曉得；請你將我的意思去共河神講；著趕緊來回覆。也無容允𪜶分訴，叫跟人攏共𪜶拖去，填佇河裡。眾百姓看了大驚，西門霸猶原假做真虔誠來聽候；毋過也是無半人會倒轉來回覆。就閣召遐的地保籤首來，共𪜶講，我看婦人人佮老人攏是無路用，逐個有去無回頭；恁中間甚麼人做代誌較猛掠，著去催逼𪜶。遐个人大驚，逐個磕頭求講，阮攏毋敢啦。西門霸就講，請閣聽候霎仔久。眾人心肝噗噗筅，腳手蟯蟯-礤。閣過有遐久，西門霸閣問眾人講，恁拍算怎樣？大家講，阮前攏予彼个尪姨騙去；今毋敢啦。西門霸才講，後來若有人閣講河神欲娶某，我就欲用伊去做媒人。對按呢才佮眾人倒去。
後來西門霸看彼个地勢的kuâinn低，來開彼條河；雖然拄著徛秋，也攏無水災，百姓攏閣搬倒轉來，無偌久就真興旺。
有人嫌講，西門霸用按呢的法度是傷硬，無有仁愛。殊不知這幾個人害真濟的百姓，經過幾若十年久，官府攏無法度通治；就是予這幾個死，𪜶的罪也猶補袂過，何況閣會除去後來的禍患。
今現時有寡風水先生，佮卜卦，看命看日的人，講𪜶的所斷是真著，無差無錯；恁且慢才信伊，叫𪜶家己先去看𪜶的風水，算𪜶家己的命運；若果然有應驗，後來才去信伊也袂遲。

古早支那七國的時，齊國威王坐位第八年，楚國有起真濟兵欲來攻拍齊國。威王就差淳于髡去趙國請救兵，也送趙國的銀一百金佮四十隻馬。淳于髡毋好嫌王的禮物傷薄，就大笑，帽纓也落落來。王就問講，你嫌禮物較輕媽？淳于髡講，神毋敢嫌。王講，你笑啥事？淳于髡就應伊講，我今仔日對東爿遐來，看見一人排一個豬腳佮一盅酒，燒香硩下講，求神著保庇，予我的懸田低田攏好收成，予我的五榖滿滿是，大畚流，細畚滇，有通食亦有通糶。我看伊所用的物真少，伊所求的向望又真大，所以才才愛笑。
威王知伊的意思，就加添黃金兩萬兩，白玉二十塊，馬四百匹，車也講百張。淳于髡才入趙國，果然借著精兵十萬，戰車一千張。楚國的兵聽了，透暝趕緊走倒去。
論到現時拜偶像的人是佮彼个作田人相像，家己買兩圓仔金，香，燭，抑是備辦淡薄無油無鹽的祭物，擔到廟內去孝，想欲求錢財，求福氣，抑是求生囝。好佳哉是彼个偶像有目睭袂會看，有耳空袂會聽，有鼻孔也毋知滋味。若欲小可有靈聖，抑是淡薄智識，看見人用這款粗俗的香燭，無影的金銀，佮遐个食袂入嘴的祭物，來求一概的大福氣，較加嘛將彼个人共伊趕出門外，續責備彼个人講，你看我是土搦柴刻的，袂畫分別真假芳臭，才用這號來騙我媽？
所以聖經有講，人敬拜上帝，的確著用心誠實來敬拜祂。

古早夏朝的時，有一個王名伯啟，佮有扈佇甘澤的所在相刣；伯啟刣輸。伊的眾人臣請伊閣整頓兵馬佮伊交戰。伯啟講，毋免閣戰啦；我的地也袂較少伊，百姓也比伊較濟，反轉是我刣輸，這的確是我的德行毋好，教示也毋好。對按呢伯啟就坐也無求好位，食也是無揣好味，樂器也無欲修理，囝兒也無共伊妝娗，閣尊敬序大，疼痛序細，揀選𠢕人，來鬥料理國事，今才過一年若定，彼个有扈續家己來降伊。
今這霎的人咧傳道，每每講人的心太硬，無遐ni̍h快感化。我看這句話也無的確攏按呢。今愛代先請問傳道的，道學有偌深，品行有偌好。但是家己的道學也小可，品行也無通呵咾，一下講起道理；凊彩拖東拖西，不答不七，濫糝講攏咧，就共伊過去；若做代誌，出在𪜶的意思，乖僻刻薄，無存良心，我若這款的傳道理，我減通講是人的心肝太硬媽？俗語講，將心比心。閣講，家己四兩阮著除起來。若欲家己無歡喜講究聖經，無欲照聖經來行，反轉去勸人著查考聖經，趁聖經的話來行，按呢kiám毋是自相矛盾媽？

在早孔子出外行遊，馬綴無著路，續去食著作田人的稻仔。彼个農夫受氣，將彼隻馬拖去用索仔縛teh。孔子叫子貢去討。子貢用謙遜禮貌的面色，佮伊講真濟好話，也共伊坐毋著。彼个農夫毋還伊。孔子講，我照人的法度好好共伊講，伊卻毋聽；這是親像用牲禮咧款待野獸，彈樂器予鳥聽，算是我的毋著，毋是伊的毋著。就教馬伕去；彼个馬伕一下看見作田人就講，你所作的田，對東海到西海，我的馬出來，欲踏落去揣食，怎樣會免得食著你的稻仔咧？彼个農夫聽了大歡喜，就將馬敨起來，予伊牽倒去。
今論到咱的人咧交接往來，也著與時制宜，見機而作；若執伊一個癖，掠死板來做，的確是無利益。譬論冬天欲到，就著備辦棉裘，夏天著備辦熱衫，嘴乾著備辦茶湯，枵著備辦飯；這是定著的理氣。傳道的猶原著按呢。譬論若佮土蠢毋捌聖道的人講，著用較快捌較淺現的道理，𪜶才聽了會明白；若拄著較斯文的讀冊人，著用較深較奧妙的道理，𪜶聽了才會入耳。設使若佮博學斯文的人，用彼號下等粗魯的話佮伊講，拄著庸夫俗子反轉弄起文墨，按呢就遐的斯文人聽了反轉會看輕，遐个粗腳赤手的，又若親像鴨仔咧聽雷，自然聽了就袂落耳，亦欲呔有功效咧？可見傳道的人，著會文，亦著會武，有時照咱平常，有時著臆文雅。所以當時保羅咧傳道，伊是看到甚麼地方，對甚麼號人，應該著講甚麼話，攏無執死訣。親像聖經有講，毋通用珍珠㧒予豬狗。斟酌來想這个意思，通知珍珠有珍珠的路用，豬狗有豬狗的所愛；欲呔會上一款來議論得咧？

莊子有講，宋國有一個作田人，看見一隻生驚走的兔仔，傱來撞著株樹續死去。彼个作田人就憢疑彼欉株樹，是會煞兔，就放捒伊耕作的事，專工來蹛株樹下聽候，向望看有兔會走來，通予咱拾著。
聽，聽，聽，

支那列國的時代，楚國的邊界陂良的地方有一個查某gín哪，佮吳國邊界的查某gín若相佮採桑。吳國的查某gín若因為滾笑，誤傷著陂良的查某gín若。陂良的人就𤆬彼个著傷的查某gín那去責備吳國的人。吳國的人因為講話無謙遜，續予陂良的人共伊刣去。吳國的人後來去陂良報仇，將彼个人全家共伊刣死了了。陂良的地方官聽了真受氣講，吳國的人好大膽，食我真到，就領兵去攻擊伊，無論老的茈（茈）的一盡剿滅。
當彼時吳王夷昧聽見這个代誌，也大受氣，就發兵去攻拍楚國的城池。對按呢吳，楚兩國就定定相刣。吳國就派公子光領兵去爭楚國，佇街府的地方大相刣；楚兵刣輸，連元帥將官，有的死，有的予掠去。吳兵續去攻拍楚國的京城。佳哉楚王走離，其餘的土地攏予𪜶占去。後來楚國的人臣入秦國去借兵來克復楚國的地。楚王因為經過這擺的刣輸，就用心來辦國的正事，疼痛伊的百姓，敬重伊的人臣；到幾十年後，吳國也予楚國滅去。
俗語講，小可毋補，大空就艱苦。一粒一粒的火星若無化，會燒遍山野。一滴一滴的水泉若無煞，會變成江河。無論是小可的代誌，著設法予歸著，毋通出在伊運動，到一下發作的時，續袂收拾得。親像歐洲這兩年的大交戰，減毋是對奧國皇太子的起因媽？會友的做事，閣著真細膩，毋通掠做小可來無謹慎，驚了會大大阻擋教會的進步。

在早列國的時，趙襄子佮戴伯不睦，無偌久續惹起交戰。襄子擋袂牢，兵敗走入晉陽城，予戴伯圍困真久。後來虧得伊的參謀張孟談好膽去見韓，魏，兩人，說𪜶來叛戴伯，佮襄子連合，反轉攻拍戴伯，到戴伯滅去了。咧賞賜功臣的時，卻是高穫得著上等賞。孟談想毋出，就講，佇晉陽城的事，高穫也無大功勞，按怎樣伊賞上等？襄子應伊講，我佇晉陽的時，國家真危險，我的位攏袂保得，眾人臣的中間，就逐個攏有驕傲侮慢我的意思，只有高穫猶原真謙卑，無失君臣的禮數；所以才賞伊上等。
彼時孔子聽見這號話，就講，按呢真好；襄子賞這个人，就天腳下做人臣的，攏毋敢失禮啦。
今世間人大概攏是按呢；若彼个人有財有勢通予靠，人就百般來奉承，真𠢕扶挺；亦若彼个人較失勢，抑是錢已經了，人就反轉講伊的是非，另外這款的面目咧款待伊。這款的人上第一濟。耶穌有講，人佇上帝的面前，逐項代誌攏著謙卑，才會得著上帝的賞賜；若驕傲自誇，雖然有功勞，也無的確會得著上帝的賞賜。所以法利賽人的祈禱，袂會受著歡喜接納；但是抽餉的人咧祈禱，反轉得著上帝向落來聽伊。

古早有一個猛人，叫做弁宗，看見有兩隻虎公家食一隻牛。弁宗就欲去拍彼兩隻虎，有跟綴伊的人講，且慢即；虎算是猛獸，牛是好食的物。現在兩隻虎，相佮食一隻牛，牛既然是好的食物，兩隻虎的確會相爭食；若相爭食，就會相咬；亦相咬了大隻的會著傷，細隻的會死。你聽候霎仔久，刣一隻著傷的虎，減無一舉兩得媽？按呢你就毋免拍虎的勞苦，閣得著刣死兩隻虎的好名聲。弁宗就聽候無霎仔久，果然兩隻虎相爭食續相咬，細隻的咬到欲死欲死，大隻的也著重傷。弁宗才倚去將兩隻攏揬死；扛倒來的時，人毋知，真呵咾伊，講伊一個人拍死兩隻虎，彼个名聲就真敨。
今無論佗落一等的人硩做代誌，毋通一味靠勇猛，使性地硬硬欲做；攏著隨機應變，看時勢才通振動，就較毋免費傷濟的氣力，閣成功也大。

楚國有一個人，姓弁名和，佇山裡得著一塊粗玉，就提去獻予楚國厲王，共伊講，內面有寶玉。厲王叫琢玉的師傅來看；彼个師傅講，是一塊石頭，呔有甚麼奇巧？厲王講弁和是欺騙伊，就將倒腳共鏨起來。後來厲王死去，武王續接來坐位。弁和閣將彼塊粗玉提去獻予武王。武王猶原召玉工來看，也講是石頭。武王也講伊是欺君，將正腳也共鏨起來。過無偌久武王也死，就換文王咧坐位。這个弁和才將彼塊玉提去佇山腳，佇遐直直哭，足足有三暝三日，甚至目屎流了，續流血出來。文王就叫人去問伊，是甚麼緣故？國內的人受鏨腳的刑罰是真濟，你啥事哭到這款的慘慼？弁和才講，我毋是因為咧哭我的腳鏨起來，是因為明明是寶玉，來掠做是石頭，現現是老實話，共掠做講白賊；所以哭了才會遮ni̍h痛心啦。王聽見這會，就派琢玉的師傅，來磨彼塊石頭，果然內面顯出寶玉，續將彼塊玉名叫和氏的碧。到秦始皇的時，將彼塊碧刻做皇帝印；後來流傳做國寶。
今耶穌的道理，減毋是無塊通取的寶媽？耶穌有講，天國是親像khǹgtī園裡的寶貝，人看見，就將伊所有的去賣，來買彼塊園。可惜人毋若毋捌是寶，反轉用濟濟項來譭謗。教會初設的時，拄著真濟的窘逐，受真濟的凌辱；毋若親像弁和予人鏨腳若定，甚至有的放捒性命來干證道理。佳哉傳道的人攏無餒志，頭前的跋落去，後面的閣贊起來。所以這霎教會有通才ni̍h興旺。設使人若會親像楚文王的款，斟酌來揣摩，真假連鞭就明白。

在早宋國有一家口不止𠢕做好事，逐項照仁愛公義來行。經過三代人攏無改換。後來𪜶厝裡有一隻烏牛忽然生一隻白的牛仔囝。就去問孔子；孔子講，這是好的兆頭，通用來祭獻上帝。過有一年久，𪜶老父的目睭也無做疼，忽然間青盲去。彼隻烏牛又閣生一隻白牛仔囝。𪜶老父佮𪜶囝去問孔子；𪜶囝就應伊講，舊年去問伊，講了也無影，閣反轉你的目睭也無看見，乜使閣去問伊？𪜶老父就講，聖人的話雖然暫時袂應驗，後來的確有影響；代誌猶未了，你通去問伊。伊的囝就閣去問孔子；孔子猶原講是好兆頭，教𪜶去獻祭予上帝。𪜶囝倒來共𪜶老父講，猶原照孔仔的話去行；閣過一年，連𪜶囝的目睭也續青盲。
後來楚國領兵來攻拍宋國，將城池圍困真久，糧草食到攏盡，百姓將𪜶的囝換別人的囝刣起來食；因為家己生的，刣袂落手。無柴料就用死人的骨頭來燃；會相刣的，攏著去佮對敵接陣；人死一半較加，看彼慘抑毋慘？佳哉𪜶父仔囝因為攏青盲，無召去做兵，才無拄著這號的艱苦。到後來楚兵退去，𪜶父仔囝的目睭也續好老去啦。
閣一項，楊虎佇魯國做擾亂的時，魯國的人君命令將城門關起來；若掠著楊虎的，欲重重賞𪜶，若放予走起，就欲重重辦𪜶的罪。楊虎予人圍困佇內面，袂得出去，就想欲用劍割喉來自盡。有一個顧城門的共伊講，天腳下的路真濟，乜使著按呢行短路；我放你出去。楊虎就攑劍提鎗，拍出圍外來，走到城門腳，顧城門的就共伊開。楊虎欲出城的時，反轉用鎗對顧城門的的手肚揬一孔。彼个顧城門的心內暗靜怨恨講，這个人也真無義，我拚命來放伊出去，伊反轉共我揬一下，這號人拄著這號的災厄，算是應該。
後來魯國的人君聽見楊虎已經走出城外，就大受氣，問看對啥物城門逃走，就將顧城門的攏總掠來；若看有著傷的，就講是有佮楊虎抵敵擋袂牢，按呢著重重賞𪜶；無著傷的，就疑𪜶毋肯出力，抑是偷放伊走，攏共伊重重刑罰。
今聖經有講，凡事攏佮信主的人有利益。按呢通知人佇這世間，攏著盡心遵趁道理來做代誌，無論拄著甚麼患難艱苦，抑是受著甚麼試煉，袂會講得毋是家己有利益的所在。可惜有一款淺見的人，若拄著較無稱意的事，抑是遇著小可的試煉，就怨天恨地，詈這-的，罵彼个，講天無目睭，人無公道，善心倒咧餓，惡心戴紗帽。卻毋知所拄著的患難佮所受的試煉，正是伊本身大大有利益的所在。

三千年前，周武王起兵伐紂王。到得勝倒來的時，有召兩個受掠的兵仔來。武王問𪜶講，恁國裡有出甚麼奇怪的事無？一個兵仔講，阮國內奇怪的代誌，就是青天白日看見天頂的星，亦落紅雨親像落血的款。猶一個兵仔講，這个代誌雖然是奇怪，算是小可；阮國裡第一大奇怪的代誌，就是囝兒毋聽老父的話，小弟毋聽兄哥的話，人臣毋聽君王的話，這號才通算是大奇怪的代誌。武王聽見這號話，就ngiauh起來，共彼个兵仔行一個大禮。這武王毋是尊敬彼个掠來的兵仔，是尊敬伊所講的話。
今咱遮的婦人人，明明是天生自然一雙會行會走的好腳，卻顛倒費真濟心神，受真濟艱苦痛疼，來縛到細細細，歹行歹踏，若親像帶疾的款。閣一項明明是第一毒，真苦真貴的鴉片薰，卻共伊看做糖甜蜜甜的物：早早暗暗，七傱八傱，也是欲挖來食，傾家蕩產，某囝放閬硩，也無要緊。亦閣明明是一身彼號土石，抑是柴刻，紙糊的物，有目睭袂看，有耳孔袂聽，有嘴袂講話，無能無聖的偶像，卻無論是尊貴，下賤，送鄉，好額，查埔，查某，老人gín哪，戇的識的，逐等號的人攏咧了錢了工去敬拜伊。這減毋是咱遮的三項第一大奇怪的代誌媽？

莊周佇鵰陵的所在咧行遊，看見對南方有一隻鵲鳥飛來，翼長有一尺，目睭的大欲到一寸；飛來的時，對莊周的頭殼共磕一下，才飛去歇佇面頭前的栗子樹裡。莊周就講，這是甚麼鳥，翼雖然長，呔袂連捷，目睭遐大，卻無明朗？就bi倚去，想欲用彈子共彈。忽然看見一隻庵埔蠐，歇佇樹頂蔭影的所在，大細聲啼到不止好聽，親像真得訣的款；卻毋知後面有一隻草猴欲來掠伊。彼隻鵲鳥欲啄彼尾草猴的時，也毋知莊周用彈子欲共伊彈。莊周看這號款式，就食一驚，才吐氣講，世間逐項都是按呢，攏是顧佇目睭前的利益，無顧後面的陷害；我若干焦顧欲彈彼隻鳥，毋知後面有虎抑是獅欲來咬我抑無。就將彈子佮弓收起來，趕緊走倒去。
今論到世間人，大概攏是按呢；有的靠伊強猛來欺負軟汫，有的序大欺負序細，抑是好額欺負送鄉，尊貴凌辱卑賤；只有顧目睭前的看活，攏無顧後來的後患。呔毋想無論予咱按怎樣的有勢力，按怎樣的富貴，也猶有一個閣較強，閣較大，第一富貴的，徛佇咱的尻脊後咧監督咱？俗語講，惡尾惡人騎；閣講，人欲害人天毋肯，天欲害人佇目前。人若想到對天裡有上帝咧監察，就家己的罪，都無塊通閃避，欲太有閒通去欺負人咧？

莊子的冊有講，吳王有一日帶真濟跟人，上去一座猴山，看見山頂真濟猴，不止歡喜。遐的猴看見規群的人來，就四散濫糝走，覕對樹林內入去。獨獨猶有一隻猴，自自在在，親像欲展伊的本事。彼時吳王就發一支箭，相精精對彼隻猴，共伊射去。猴看見吳王tso̍h來的箭不止緊，伊也無青tso̍h，無驚惶，好禮好禮對彼支箭接起來。吳王看見按呢，就吩咐跟人大家趕緊來共伊tso̍h，連鞭將彼隻猴共射死。
論到世間酒，色，財，氣，以及會予人犯罪的代誌，攏是鬼王的毒箭。若明白道理的人，應該著量早閃予遠遠。設使家己靠伊聰明，召意愛佮鬼王做耍滾笑，伊若箭來，我就伸手來去接伊。這減毋是明明家己欲去討死媽？按呢頭毛咧試火，的確是無通留咧。
我也有兩三個朋友，佇十年前的時，伊看別人咧食鴉片薰，就愛倚去沐；我就常常咧教𪜶毋通變彼號。𪜶大家所應是親像不止有把持的款，講𪜶拍翸濟年啦，的確毋免驚會牢。無想這幾年來，逐個攏牢真大，大家卻也知著改，毋久改攏袂得起來。雖然袂到輕家盪產，總是後來毋知欲怎樣為止；拍算敢無甚麼夢啦。
亦有人平素真老實，攏毋捌跋筊；無想三幾年前，遮有出一款生理，叫做定期株式買賣；代先人買小可，沓沓有趁淡薄。俗語講，跋筊蚶殼起，做賊偷搣米。逐個若跋若大；隔兩年外，忽然拄著大風颱，株價直直落，較小本的，了到寸草不留；有一個較小本的，幾十萬銀硩做生理，也因為按呢拍拆袂直，做伊走去外國，連累遐个對銀行共伊保家的真濟人；其餘了五七萬銀的，也有十外的。代先咧買賣，逐個也知這毋是生理，是親像咧跋筊；毋過逐個靠𪜶𠢕想，𠢕拍算，若真有把持；卻毋知天做代，予人攏袂拍算得。俗語講，人𠢕，毋過天欲做對頭；也講，錢四腳，人兩腳。照看毋但四腳，幾若十隻都有，閣有翼會飛，毋是予人jip會著。
閣一項，上海有一個大生理人，佇彼所在也是真有名聲的人；伊有一個囝，也真出力栽培，予伊讀冊，閣予伊去東京留學。倒去上海的時，都二十外歲啦。也想愛去本國逐省遊歷；就帶銀對福建落來。閣無偌久就入廣東去。彼時就有人𤆬伊去𨑨迌間四界行。伊家己也想這算是毋好的所在，毋通來較好。閣一下想，我家己若有節制，欲呔有要緊。無想對按呢續浸漬落去。蹛遐開月外日久，毋若錢了若定，續規身軀生到專是瘡，若癩ko的一樣。彼時才知通反悔，趕緊坐船欲倒去。佇船裡的時，無啥物代誌；家己想今仔日變到按呢，呔有面通倒去見人？就peh上船坡頂，跳對海裡落去死。所以見若會陷害人的事，總著代先閃離伊較好。俗語講，莫得生疼，較好捌藥；是真有影。

在早孔子佇陳、蔡，兩國的中間，拄著擾亂的事，糧食攏絕斷；三日無食著半粒五穀。彼時孔子倒佇眠床裡，顏回佇外面得著淡薄米，就趕緊去煮。到欲熟的時，孔子看見顏回伸手落去坩仔內，提飯起來食。閣過有遐久，才送飯來予孔子。孔子假做無看見，刁故意講，我夢見一個人用伊食了的物予我食。顏回應伊講，毋是，拄仔因為有一塊煙黗交落佇坩仔內，若想將按呢khǹgteh，是無清氣，若參彼跡的飯㧒捔，又真拍損，所以我才拈起來食。孔子聽了才吐氣講，所會信得的是目睭，但是目睭猶未夠額通信；所會靠得的是心，毋過心猶原無夠額通靠。恁眾學生要緊著會記得這層代誌，捌人真正毋是容易。
今俗語有講，百聞不如一見；也講，目睭看見才有實在，耳空聽了袂準繩得。若照頂面的故事看起來，毋但若耳空聽見是無影，就是親目看見，也猶未會掠做是實在。所以人佇這世間來往交接，攏著愛大家相寬容，大家相讓，毋通因為一點仔小可代誌，就囥一個怨恨佇心裡；抑是因為一半句話毋相中聽，就大家毋好。有時真濟代誌，咱雖然看了真清楚，聽了真明白，毋過驚了彼內中的真情實意，咱猶未十分詳細知；毋值著凡事小可讓人一點仔，減毋是省真濟的煩惱，也免得大家咧相爭。俗語有講，看耽秤花，檢采是因為按呢。

戰國的時，戴伯有用兵器攻滅𪜶姓范的。彼時有一個人去偷提姓范的的鈴，（就是親像鈃仔的款，總是較大枝。）彼个賊夯起來揹佇肩頭頂就大步走。彼鈴內的舌磕著鈴就gin鈃哮；賊一下聽見，就想驚了別人的確也聽會著，就趕緊對家己的耳孔掩硩，家己就較無聽見，也想別人是聽袂著。這減毋是憨到袂曉得通講媽？
今若論到世間也真濟這款的人，逐項虧心事都敢做；亦若佇眾人的面前，就用濟濟方法來遮界，掠做人攏毋知，這減毋是親像掩耳盜鈴的見識媽？俗語有講，雞卵密密都有縫；也講，愛得人毋知，除非咱無做。所以真正君子的人，雖然家己一人坐佇厝內，也是毋敢存一點的歹念頭；不過是緊慢，的確有人知的時日。何況佇懸懸有一個上帝咧監察；咱心內咧想，嘴袂講，腳袂行，祂就已經知。按呢做人減毋著時時刻刻來小心媽？

漢武帝有一日佮遐个人臣咧論起相冊的話講，人鼻下人中若長有一寸，就有一百年的歲壽。彼時東方朔佇邊仔，聽了就大笑，合合哮。有跟隨皇帝的人出奏講，東方朔笑到按呢，是無敬人君的禮數。東方朔聽了就將家己的帽褪起來，（失禮謝罪的的時著褪帽仔），講，臣毋敢笑陛下，是咧笑彭祖的面真長。武帝就問伊講，你呔會知彭祖的面長咧？東方朔應講，彭祖食八百歲，若照陛下講按呢，就伊的人中有八寸長；閣參嘴下斗，額仔、鼻，做一下算，伊的面敢毋是丈外長媽？武帝聽了，也續大笑。
現時的人較濟猶是講相命的事是有影。卻但是人的歡喜、快樂、憂愁、鬱悶，以及聰明愚憨，智識、憨緩，這對面來相，有淡薄看會出。若論到四肢五官，會分別人的好歹，抑是講甚物，男薑芽，女芋卵，才是富貴，這減無拄好親像頂面所講彼款的好笑？俗語講，相塊心轉；可見人若有好的心，自然會發出一款好的相；若有歹的心，就會發出彼款歹的相。所以人愛欲有好的相，代先心內著存有一點好的心。人講，歹面腔，歹面腔；但是無仁慈的人常常有顯出這款的面貌；毋過也有講，賊心和尚面；按呢通知相師的話攏是白賊了了。

南北朝的時，北方吐谷混的王，名叫亞柴，有二十個囝。到伊破病傷重，知叫伊會死，彼霎就吩咐伊遐的囝各人攑一枝箭來。大家就攑來予伊。亞柴就攑一枝予伊的囝，名茂利緣，叫伊遏看bāi咧；彼枝箭一下遏就斷。就閣教伊將十九枝箭六做一下，遏看咧；雖然真用力，也是遏袂斷。亞柴才吩咐伊遐的囝講，恁遮的要緊要緊著會記得。孤單一枝，是快快折，若六做一下，就僫得遏。恁著同心協力，才會保得國家。講了就過身去。
今世間事無論做甚物，攏著會同心協力，才做會成。人講，家和，萬事成，實在蓋有影。試看家內若咧興旺的時，內面雖然真濟人，也攏規規矩矩，大畏大，細畏細，相存相敬，大家和好，認真做𪜶的工。也若家內不睦，逐日吵鬧，雖然彼時猶好看，隔毋免偌久，的確會敗；這是定著的理氣。親像中國雖講是共和，毋過人的心攏無共和，所以經過這5年久，國內猶原猶未平靜。
亦就是咱的教會，更閣較著按呢。因為人佇這世間，袂免得著盡做人的本分；咧服事上帝，設法教會，也著同心協力，教會才會興旺，各人盡𪜶的心，趁耶穌基督所講的話，恁的內面應該著有鹽，也大家著相和好，按呢來行。

在早齊桓公愛穿紫色的衣服，𪜶國內的人臣百姓也攏真歡喜穿紫色的衫仔褲。當彼時紫色的布類，比別物色的的價錢，加貴有五倍。桓公心內不止憂愁，就對伊的宰相管仲講，我愛穿紫色的毋過紫色的真貴，現在通國的百姓，逐個都歡喜穿紫色，我欲用甚物法度來禁止𪜶咧？管仲講，君呔毋家己代先莫得穿紫色的，試看覓咧？也若對身邊跟綴的人，就共𪜶講，我不止毋愛鼻著這號紫色的味，是真毋好；設使太監若穿紫色的衫來，著共伊講，你退去幾伐，我不止毋愛鼻著紫色的氣味。桓公彼時就應伊講，好，我欲照你的話來試看覓。果然當彼日治伊的宮內，就無有穿紫色的衣服的；第2日，就城內也無人欲穿；第3日就國內的人，攏無欲穿紫色的衣服啦。
冊裡有講，𪜶的身軀若做得正，猶未出命令人就綴伊來行；𪜶本身若做不正，雖然有命令，人也毋按呢行。現時猶有寡彼號人，獨獨勸人著疼人親像家己，亦家己又無按呢做；勸人著反悔認罪，家己又無按呢行；勸人毋通貪財講白賊，毋過家己真貪財，愛講白賊。按呢若咱家己無先行出來，所勸人的話，減有人欲聽咱媽？所以咱教會的朋友咧行踏，嶄然著真細膩，才袂阻礙著道理的進步。

支那唐朝的時，有一個大臣姓裴名度，因為封公爵佇晉的所在，所以人講裴晉公。有一日忽然人來報伊講，你的印拍毋見啦。邊仔的人聽見按呢，大家大驚，面攏失色。（古早做官的人印若拍毋見，官了袂煞得，有時會有罪）。獨獨晉公攏無甚物掛意，猶原叫人備辦筵席來請人客，歡歡喜喜，攏無煩惱。眾人毋知伊的意思，不止奇怪。到半暝的時，忽然有人來共伊講，印閣佇咧啦。晉公也無歡喜的款。後來有人問伊講，按怎樣你呔按呢？晉公才講，這印不過是衙役偷提去用一下；寬寬是自然家己閣提來下咧；但是生狂揣，迫傷緊，驚了偷提印的人無法度通提倒轉來，的確將印㧒落水裡，抑是火裡燒；（因為偷提印的人是死罪）；按呢就無法度通揣了。
頂面這節的故事，毋是教人凡事放無要無緊，是講無論拄著甚物緊急的代誌，攏著心肝掠定，拍算予好，毋通腹內茹蹌蹌，生狂直直迫，就無要緊的代誌，也弄出真大的事來。有時個人的代誌，迫到自盡；也若較團體的事，就迫到變成反叛的大罪。常常捌看人家己歹記持，物收了袂記得，濫糝誣賴人，害人去受真濟的艱苦；到後來閣揣著，伊也毋認家己毋著，反轉疑是彼个人提來藏咧還伊。俗語講，緊事寬辦；可見性地傷急的人，kàigâu撞破代誌。

莊周極送鄉的時陣，去見甘和侯，求欲共伊借淡薄米糧。甘和侯講，且聽候硩，閣隔無幾日，我欲得著一個較好地方的缺，我才三百個銀借你；按呢好毋？莊周聽了毋歡喜，就設一個譬喻講，我昨日來的時，佇路裡有聽見咧喉叫的聲音，我就四界看，看都無人，原來是佇車路溝裡，有一尾鯽仔魚咧喉救。我就問伊講，你按怎樣太來踮才？叫我欲甚物事？彼个鯽仔魚講，我是東海的叵神，你肯用一升水，抑是一斗水，來救我的活命無？我就共伊講，且等候硩，我欲落南去行遊，才勸吳越兩國的王，將西江的水開予透來，通迎接你倒去海裡，按呢好毋？彼隻鯽仔魚受氣講，我不過一時湊巧拄著這號的艱難，只有欲求一升抑是一斗的水，一條命就會活；若照你講，不如去街市裡的魚脯店，看我就好。
今論到現時的送鄉人，也真濟攏袂算得。彼中間有寡是因為嫖、賭、飲來致到按呢，算是自作自受，這毋免講；也有寡是帶疾、痂腳、破相、癩ko、青盲，抑是孤苦的老人，因為不幸來致到按呢。有寡予慈惠院收容去；毋過猶真濟，官府照顧呔會齊著？按呢的確著靠隻的有錢的人，照𪜶的力量，趁彼个時機來幫贊𪜶，予𪜶積少成多，會當度日。若欲拍交落一粒飯粒，摃死三隻狗。當人面前講，是我提袂起；若無，我都甘願做好事；按呢kiám毋是佮頂面彼个故事相像媽？聖經馬太25章42－45節講，因為我枵，恁毋捌予我食；我嘴乾，恁毋捌予我啉；我出外，恁毋捌予我蹛，我褪腹裼，恁毋捌予我穿；我破病佮佇監裡，恁毋捌看顧我。𪜶也欲應講，主矣，阮甚物時看見你枵，抑是嘴乾，抑是出外，抑是褪腹裼，抑是破病，抑是佇監裡，來無服事你啊？伊就欲應伊講，我實在共恁講，恁既然無行伊佇隻的至微細的的一個，就是無行伊佇我。

中國的北方，倚近外國的邊界，名叫塞上。佇古早的時，彼所在有一個老人，𪜶兜飼一隻馬，無張持續拍毋見，大概是走對北旁胡人的地方去。人就來探伊，續共伊安慰。彼个老人講，這个代誌無的確；是福氣也敢。過無幾月日，彼隻失落去的馬，忽然參一隻胡人的馬相佮倒來。人就攏來看，也續共伊恭喜。彼个老人講，這个代誌無的確；是災厄也敢。後來伊的囝常常愛騎彼隻馬；有一日毋拄好去予跋落來，腳骨續摔斷去。眾人又來探覓伊，續共伊安慰。彼个老人講，這號代誌無的確，是福氣也敢。閣隔成年久，胡人領真濟兵，攻拍入塞上，見若少年人攏著攑家私去佮胡人相刣。當彼時塞上的人，十分死九分較加去。只有這个跛腳的𪜶父子得著保全𪜶的性命。
照頂面的款共伊看，人佇這世間，得著福氣，也毋免歡喜，拄著災厄，也毋免煩惱：著愛知福氣的內面，也有災厄，災厄的中間，猶原有福氣。人若會明白這个道理，就不論佇甚物所在，佇甚物時，心肝無毋平安快樂。

紂王有一日得著一雙象牙的箸，伊的人臣箕子看了不止憂悶驚惶。人問伊講，這算無甚物要緊的事，按怎樣你也驚到按呢？箕子才講，因為人若有這號牙箸，就毋閣用粗磁的酒杯，的確著用玉杯來配伊。到有牙箸玉杯，就毋閣食彼號粗菜便飯啦；的確會欲食遐的山珍海味。若食山珍海味，就毋肯閣穿這號粗布衣裳，著彼號綾羅紡絲綢緞才欲穿。若到食穿遐好，就毋肯閣徛這號毋成厝，的確著徛kuâinn樓大厝；按呢哪去若奢華，毋知欲到佗落為止。後來紂王果然真奢侈，攏無照顧百姓，致到予周武王滅去。
古人言講，愛穿的愛搖，愛食的愛嫖。因為有人也拾俗語起來講，身裡無衣，被人欺，卻也有影；無論甚物所在，攏是按呢。所以大家若鬥若奢華。其實人咧徛起的所在，佮食穿的事，至好是著齊斬清氣做要緊；千萬毋通欣羨別人的繁華。因為若有一款的好物，的確著揣別項好物來配伊；若無，都伨袂過。親像我明看見這人，為著剪髮，也綴人做一軀半禮服，卻也有帽仔，毋過猶欠一雙好的皮鞋；到正月的初一，大家咧妝，總是伊猶欠這項就袂用得，較艱苦也著買來添。所以有勤儉好德的人，的確著對小可的事來認真。

在早有一的人，家己講，伊捌袂死的方法。燕王聽見，隨時差人去問伊看著用甚物法度。可惜彼个使者佇路裡耽擱，猶未到地，彼个講有袂死的方法的人已經死去，續袂通得著。燕王不止受氣彼个奉差的人，講伊佇路裡延延，致到袂通得著彼號袂死的方法；就欲刣彼个予伊差的人。後來有一個人臣苦勸煙王講，死失人所驚惶，性命是人所對重。今彼个人家己都已經死去了，按怎樣有方法通予王袂死咧？
當時也有一個人，名叫齊主，也欲學這號袂死的方法；聽見彼个人死，就不止憂悶煩惱。附主聽見就恥笑伊講，你欲學袂死的方法，亦彼个欲教你的先生已經都死去啦，你猶咧替伊憂悶，毋知你是欲學伊甚物咧？
今現時的人所咧服事一概的偶像，也講是古早的忠臣孝子；親像張巡做兜天大帝，張儀做玉皇大帝，李仁做太上老君，劉長生做真武大帝，陳子春做文昌帝君，趙光明做財神菩薩，林默仔姐做天上聖母，關羽做協天大帝，張道陵做天師，釋迦摩尼做佛祖；親像才个講袂得了，毋免講彼是土浞柴刻的，無靈無聖，就是設使果然𪜶遐个人攏猶佇世間，𪜶也袂會賞賜人的生死禍福，因為𪜶家己的生死禍福，尚且袂會家己做主得，欲呔會管人的生死禍福咧？何況𪜶已經死去講千年久，難道死了閣較有才能本事媽？的確無這條理，的確無這條理。

古早的時，燕國有一個才調的人，名叫樂毅。伊聯合秦，楚，韓，趙，魏，五國的兵，來攻拍齊國。齊王命令踔子去致敵𪜶；吩咐踔子講，你著佮伊交戰，刣到會贏對敵；若無，我欲滅你的家眷，規宗族做一的刣，連恁祖公的墳墓都欲掘起來。踔子暗靜想講，用一國的兵，欲著六國泰擋話牢？若求袂刣輸就好，領敢向望贏𪜶？到兩爿接陣的時，踔子趕緊出命退兵，因為驚了刣輸。欲啥知六國的兵，將按呢做一下和倚來。齊兵大敗；踔子單人獨馬，走到不知去向。彼時猶有一個將，名叫達子，將遐的敗兵閣集做堆；因為軍餉不足，差人去對齊王領銀。齊王受氣講，這號無路用的兵，猶咧向望我發餉予𪜶媽？無，無，無。後來達子的兵，佮樂毅交戰，軍兵攏無通食，心肝就亂，所以齊閣刣輸；達子續陣亡。六國的兵趁這个勢，占七十外的城池；連齊國的京城也破；國庫的金銀財寶，攏予搬了了。齊王走去佇莒城裡；後來也予人刺死。
見若彼號較𠢕用人，伊就看彼个人的才調到佗落，才用伊做彼个事，是見機而做，做了才會成功。但是彼號人都做袂來，欲佮伊強做，的確會變出毋好的事來。齊王命令踔子領一國的兵，欲佮伊的確著刣贏𪜶六國，這減毋是用一的大為難的事，欲強強佮伊做媽？踔子會逃走，實在是齊王逼伊去的。閣親像明朝尾崇禎的時，李闖造反，國庫攏空虛，愛對京城內的文武官題淡薄來做軍餉，通平定這个擾亂。遐的官攏講無錢，甚至有的刁故意貼一張字蹛門口講，這間厝欲賣，按呢來瞞騙人講𪜶咧無錢。連國丈（皇帝的丈人）也是按呢。皇后窮伊的私奇，佮花粉錢，差不多有十萬；交代伊的老父，去發號城內的軍兵。彼个國丈也共兜七萬起來，只有發三萬若定。到後來李闖攻破京城，皇帝自盡，遐的文武官攏予李闖掠去。就用一款的刑罰，將一個鐵箍對遐的官員隨個拖來箍頭殼，才問看𪜶的錢藏蹛佗落；若毋講就用鐵槌共伊纏較落去，逐個擋攏袂牢，講講出來。彼-的國丈也予伊掙三百幾萬去；閣因為人有較老，賣受得彼款的刑罰，隔日也續死去。親像這款無顧大局的人，佮齊王毋肯發餉銀，是上一款的愚戇。

有一個某乜人，𪜶牆仔內有一欉梧桐樹，有枝已經焦去；𪜶厝邊有一個老人來共伊講，這欉樹發蹛遮，有犯著厝宅，不止無利益恁家內的人；呔毋剉起來？彼个某人也真正聽伊的嘴；將彼欉梧桐樹剉起來。彼个老人就過來，共伊討遐个焦的樹枝，講是欲做柴燃。彼个某人聽了真毋歡喜講，這个老人因為欲挃柴，叫我著剉這欉樹；若親像這款的厝邊，實在予人通驚。
現時有一種的人，人所做的事，伊就用真濟話來阻擋，講這項毋好，抑是彼項毋好；伊本身卻捽後炮去做，來佔人便宜，這也是佮彼个老人上一樣。

宋國有一個人會合一款的藥，抹了手袂筆，幾若代人靠有這个藥，攏硩做漂紗的工藝。後來有一個人客來揣𪜶，欲用一百兩的銀共𪜶買這个藥方。彼个宋國的人就佮𪜶宗族內大家參詳講，咱逐世代做這个漂紗的營業，所趁無幾錢，今一時賣這个藥方，有通得著一百箍，呔會毋好咧？就將藥方賣予彼个人客。人客就去見吳王，講伊有這款的藥方。當彼時吳國佮越國咧相刣。吳王就命令這个人客領水軍，佇冬天的時，佮越國水戰；因為這爿的兵有這號藥，手攏無筆，較會活動，續拍贏越國的人。後來彼个人客封到真懸的官職。
閣有一項，佇幾十年前小琉球的港口，因為摃破一隻船，小琉球的人有拾著一大矸的藥；看了白白綿綿，毋知甚物路用。遐的人攏是咧討海，寒天的時，手裡袂免得會筆；就用這號藥來共伊洗看覓咧。嘿，真好用，洗了也袂筆，也袂疼，亦若有筆的手，洗了真快好。到後來洗到賰無一點仔若定，拄著一個英國的牧師去，𪜶就捾出來問伊，看這是甚物藥。彼个牧師一下看，都是奎寧粉，就共𪜶講，這是治寒熱病第一好的藥。彼時小琉球真濟這號病，大家分一點仔去食，攏有得著好。
今咱也常捌看見，上一間學堂的學生，上讀一款的冊，先生也上一款咧教示in；到卒業了後，有的去做官，做到真大，出將入相；有的去開行坐店；有的認路趁食，擔蔥賣菜；這猶是規矩的人。猶有彼號志氣真大，想欲做聖賢的人，存心欲救世間的事。也有一款較無路用的人，食飽逃老，猶原佮人過一世人。閣有一款，家己甘願做予下賤，啉斟摃拍，毋討毋趁，敢食敢開，愛跋愛嘩。第一害就是食鴉片。俗語有講，鴉片是塗，食了就糊塗；鴉片一下癮，無論甚物事都敢做。天下間的人，無當算款，照親像頂面所講，這幾款的人，雖然所得著的學問佮教示攏上一樣，毋過才調抑憨緩，尊貴抑卑賤，是大大無相同。所以人佇這世間，應該著奮志來行好路；若無就辜負父母養飼的功勞，佮先生咧教示的恩德。親像頂面講彼兩層故事，著將咱的學問來做有路用的事；毋通親像𪜶得著彼號好藥，干焦掠做洗手的路用。

宋國有一個人，佇路裡咧行遊，忽然看見路中有一包物，就共伊拾起來，提到𪜶兜；敨開一下看，原來是田園的契券，值得幾若萬銀。就歡喜到袂顧得，用一個櫃仔貯起來，收蹛密捷的所在。就共伊的厝邊親戚朋友講，我算是好額人，恁知媽？
論到世間人，胚死盡力咧競爭的，無毋是為著名聲財利這兩項。有人得著一個無路無用空虛的名聲，家己就品捧到無煞；是若親像彼號拾著契券，家己講是好額人一般樣。

燕王真愛微細的奇巧物。有一個衛國的人對王講，我會用刺仔的尾溜，刻成母猴的形狀。燕王大歡喜，就用真濟的俸祿來養飼伊。王講，我愛看你所刻的母猴生做怎樣。衛國的人講，王若欲看，著代先半年久，毋通入去宮內，毋通食酒，毋通食肉，也著佇落雨了日出的時陣，也毋通蹛蔭影的所在，然後才會看見我刻彼號母猴；若平常時是看袂著。王聽見遮濟項的為難，就暫且放下咧。
隔無偌久，有一個鄧國的打鐵師父對燕王講，我看見若人咧雕刻甚物物件，伊所用的材料的確著愛比所欲刻的加大淡薄，才會用得。今彼个刺仔尾溜算是尖尖利利的物，人欲對佗落起手咧？且看彼个衛國的人，是用甚物方法來刻，就知伊會曉得抑袂。王講，好；就對衛國的人講，我愛看你所刻的是怎樣。衛國的人講，且聽候我倒來去阮厝裡提；就趁這个縫，做伊逃走去了。
現時猶有濟濟迷信的事，若講到神仙鬼怪，逐個諍到徛真徛現，若投下了湊坎有趁𪜶的意思，就講不止顯赫靈聖；也若下了無應驗，也毋敢講是佛無靈聖，就生出真濟替佛遮崁的話。俗語講，佛坐圓，公媽坐扁。其實查考起來，地面上欲呔有神仙咧；不過是人捏造的，來咧騙人若定。是拄拄親像彼个衛國的人，講伊會蹛刺仔尾溜刻母猴的形一般樣。

獄政子春欲落𪜶埕裡的吟墘仔，踏毋拄好，失誤傷著家己的腳骨。到已經醫好幾若日啦，猶無出去行；面裡有真毋歡喜的款。伊的學生就問伊講，先生因為失誤傷著腳，今已經好遮久啦，猶毋捌出門，閣真煩惱的款，毋知是甚物緣故？獄政子春應伊講，恁按呢問蓋好；若毋捌就共𪜶講。因為我捌聽見曾子咧講，講伊受孔子的教示，說kioh父母予咱完全的身體，咱也著完全來還伊，毋通傷害著身軀，也毋通損失形骸，才通叫做是孝子。君子的人毋敢一目ni̍h久放袂記得這句的教示；所以我才真煩惱。按呢可見身體毋是咱私奇的，算是父母的。
今生咱的身體佮養飼咱的，算是父母；賞賜咱的靈魂的，就是天父。身體比並靈魂，自然是靈魂較對重；父母比並天父，自然是天父較尊貴。聖經有講，人的身體是上帝的殿，人若損害身體，就是損害上帝的殿，彼个罪自然閣較重。毋過世間人有的愛開，愛嘩，食鴉片，興跋筊，來損害𪜶的身體佮精神，甚至做出歹代，來犯著國法，將身體去受刑罰。毋但凌辱著父母予咱的身體，袂稱做有孝得，也損害著上帝的殿，彼號罪閣較深，閣較重。照按呢看，咱世間人太通看輕咱的聖軀咧？

孟子的冊講，捌有一個人，𪜶厝邊的雞若來𪜶兜，伊就共伊掠起來刣。若逐日看見，伊也逐日共伊掠起來。無閣放予伊出去。後來有人共伊講，朋友矣，你逐日掠恁厝邊的雞，實在是袂用得，請你著緊緊改過。彼个人應講，掠人的雞，我久久就知是袂按呢做得。今已經受你的好教示，甘願對今改過，後過一月日才掠一隻就好；等候明年起，才攏莫得掠。
現時也有真濟人，已經知食鴉片愛啉酒，以及嫖賭彼號代誌，攏是無照道理。若拄著有人苦勸𪜶，𪜶就應講，我寬仔是都欲改。也有講，我後月就欲改，有的講，明年我就欲共伊除去。這真正是家己騙家己；既然知是無照道理，就著連鞭改變；欲呔著聽候明年抑是底時咧？孔子講，有過失就毋通貧憚改，就是咧講這款的人。

齊宣王愛聽竽的樂器，（親像洞簫），逐擺咧歕的時陣，著三百人做一下來歕。當時有一個南郭的先生來見宣王，請欲入這个歕竽的職份。宣王不止歡喜，逐月日也賜真濟的俸祿，夠額通養飼幾若百人。後來宣王死去，愍王接起來坐位；也猶原真愛聽竽的樂器。總是愍王毋愛遐濟人相佮歕，伊愛隨人一個一個歕予伊聽。彼个南郭先生聽見這號消息，就趁早做伊逃走去了。
照按呢看，這个南郭先生，原本是一點仔歕竽的本事都無。因為看見宣王歡喜聽三百人做一齊歕，掠做這是真好的機會，會通假冒佮𪜶胡混在內；家己歕了好聽抑是毋好聽，拍算宣王也聽袂出。後來愍王又愛欲隨人一個一個來歕，按呢就一點仔見笑都袂堪得，袂免得著當面漏氣；所以不得不著代先逃走。可惜世間親像這个南郭先生的人是真濟；無論是做官，抑是教學，以及做傳道的，往往有這等號的人；只有知胡混來塞額，做代誌潦潦草草就共伊過去，想通圖謀彼時的俸祿，的確無想家己的本事怎樣，也無想到代誌的勝敗是怎樣；來致到傷天害理，誤人的大事。攏無想到後來的確有一個日期，將逐人所做的工，也欲一個一個當面共伊試，來定著𪜶的賞罰。到彼時卻無所在通去逃閃，毋是親像彼个南郭先生，走離就會續得。

莊子有講，有一個送鄉人，干焦靠織蓆仔咧度活。有一日伊的囝藏水沬入海底真深，得著一粒珍珠，值有講千銀的價錢。𪜶老父一下看見，驚了伊的囝貪心閣去揣，就提石頭共伊琢予破；才講，這值講千銀的珠，穩當是真深的海底，黎龍頷頸下的；你得著這个珠，諒必是因為黎龍咧睏；但是精神的時，的確是無性命。
論到世間酒色財氣，無講一擺就會害人。俗語講，酒不醉人，人自醉，色不迷人，人自迷。親像食鴉片，無講一半擺就會牢；代先食了趣味趣味，有食也按呢，無食也按呢。那食那久，ó hò！無食袂用得吼。也若按呢知通勼腳，趕緊來改也好；毋過攏是愈食愈大，那久癮若重，少少會親像彼个老人的決心。
也閣親像跋筊人，也是按呢。有時刁故意鬥人來做攪迷，代先跋小可的時，刁持放予伊贏；伊就掠做家己真𠢕跋，心肝若大，想欲贏較濟。彼時𪜶就用法度來咬伊；亦一下輸，直直想欲phînn，那phînn若夯楹。心狂燥熱，正經事放捒了了；暝日浸漬咧跋；舞弄到傾家蕩產，連性命有時續無去。今這个老人的所做，是驚伊的後生，一擺有賺食；後過閣去做，就變到無便宜才煞尾。所以將彼粒珠琢予破，予伊的子會死心，袂閣去做。

齊國用兵攻拍魯國，愛欲得著魯國的吟鼎。魯國的兵擋袂牢，就教人鑄一個假的鼎，送去齊國。齊侯看了憢疑，驚了毋是真的吟鼎，就差人送倒轉去魯國，也共魯侯講，但是柳下惠講這是真的吟鼎，阮齊國的人君就欲承受伊。魯侯就去召柳下惠欲來干證這个鼎。柳下惠講，君用吟鼎獻予齊國，是為著欲保全君的國，總是臣也有國，就是臣的信實。現在君欲破壞臣的國，來保全君的國，這號代誌欲太會用得？魯侯無法度，就用真的吟鼎送去予齊國。
論到人活佇世間，無論是做官做使，抑是開行坐店，買賣趁食，無論是對外國，抑是本地所在的人，來往交接，攏著用信實做交際的鎖匙。但是無信實，是親像大張車無車擔，細張車無車棚；看欲呔會行會振動咧？現時有一款的人，只有會曉得講白賊，無影無跡，生到有枝有葉，講到規nn̂g套，來瞞騙人；無想到拍歹名聲，比彼个失國閣較要緊。甚至有的明知是犯著詐欺，會掠去辦罪，𪜶也是刁故意欲做；真正是通傷心的事。上帝十條誡有講，毋通濫糝做干證。孔子也有講，欲料理國，著恭敬𪜶的代誌，閣著信實。也講，做gín若要緊著細膩，閣信實。親像這號話，有濟濟款的教示；可見信實是第一寶貝，第一著對重啦。

戰國的時，蘇秦對燕王講。有一日河裡一粒蚌（粉蟯的款）出來佇岸頂，將殼拸開咧予曝日。忽然有一隻鷸（鳥仔的名，常常佇水裡討食）看見，就對彼个蚌的肉共伊啄咧；彼粒蚌也將殼合倚來，對鷸的嘴共挾咧。鷸就講，今仔日無落雨，明仔載無落雨；就有蚌肉通食。蚌也講，今仔日無出日，明仔載閣無出日，的確有死鷸。按呢兩爿搝咧毋放。真拄好，有一個討魚人對遐過，看見一隻鷸佮一粒蚌，纏纏絞絞做一堆，毋肯相讓；伊就做一下共伊掠去。俗語講，鷸蚌相持，漁人得利，就是一個古典。
閣猶一項，佇倚三十年前，六龜里彼勢的人，猶未受文明的教化，智識未開，買賣的事攏無佮人計較。捌有一擺，兩個彼所在的人去拍獵；到日欲暗的時，兩個人有拍三隻鹿，就夯出來佇路邊咧分。一人分一隻，不過猶有一隻。若這个拖過來，彼个就講，按呢你較濟。亦彼个拖過去，一個又講，按呢你較濟。袂曉得破爿來分，干焦規隻拖來拖去。咧分袂平，也湊巧拄著一個袂雜貨的對遐過，看見𪜶按呢咧分，分攏袂平，伊就倚去，一人分一隻予𪜶，也家己拖一隻來面頭前，問𪜶講，一人一隻按呢有平無？彼兩個人看了大歡喜講，你真公道，真𠢕分；呔毋較早來硩，予阮真久咧分袂平？
論到世間人，濟濟是因為一個小可的代誌，毋肯相讓。你共我一下，我也欲仝你一下，來討phînn。你罵我一聲，我就罵你幾若聲，通較贏伊，攏是欲占便宜。有時因為一個小小可寡的代誌，也弄到相告幾若年。人若苦勸𪜶，𪜶講是爭氣不爭財；這爿毋肯認輸，彼爿毋肯認錯，將錢拖咧掖，正經代誌放捒了。到知通反悔的時，兩爿都攏傾家蕩產；只有為著欲趁一點氣，反轉食一個大剋虧。所以人會忍耐，會和順，是第一要緊。就是彼个六龜里人，因為較條直，所以了小可；若欲用強的來相爭，驚了續無通分半隻。

列國的時，晉悼公問祁黃羊講，現時南陽猶未有縣官，毋知甚麼人會堪得當這个職任。祁黃羊講，解狐會用得。晉悼公講，解狐減毋是佮你有冤仇的人媽？祁黃羊應講，君是問我看甚麼人會堪得當這个職任，都毋是問我的仇人。晉悼公講，好；就用伊。國內的人果然攏呵咾伊好。過無偌久，晉悼公閣問祁黃羊講，國裡無有領兵的官，毋知甚麼人會堪得當這个職任。祁黃羊講，午仔會用得。晉悼公講，午仔減毋是你的後生媽？祁黃羊講，君是問我看甚麼人會堪得當這个職任，都毋是問我的後生啊。悼公講好；就採用伊。國內的人也是呵咾用這个人真著真好。孔子聽見按呢就講，祁黃羊所講的話，真正是無拾怨恨，講這是咱的冤仇。對佇內面的硩舉薦，無避嫌疑，講這是咱的後生。這真正是公道的人啊。
論到現今的人，大半是掠人情看較對重，無論彼个人的本身是怎樣。設使我的仇人，的確是講𪜶毋好；也若是我的親戚，就用遐的好話來呵咾in；攏毋肯講公道的話。武三思捌講，佮我好的，就是好人；佮我歹的，就是歹人；實在真正是有影。總是咱教會內的人要緊毋通親像按呢；著學祁黃羊照公道才好。有時引進人來入聖教，抑是舉薦人來讀大學，攏著照彼个人的品行斟酌來講；毋通有一點仔偏袒的心。因為咱所引進舉薦的人，若做了有好模樣，就咱也有榮光。設使所薦的人𪜶的所做攏無照咱舉薦彼時的話，抑是到半中長才打衩，就咱舉薦的人也真歹勢面；袂免得予人講咱是無照公道，抑是講咱袂捌人。所以古早的法度，若舉薦著𠢕人，果然有利益佇國家，就保舉的人也得著賞賜；亦若薦毋著人，做了毋好有犯罪，彼个保舉的人也著連坐。親像這霎的保證人著連帶𪜶的責成彼款。可見咧薦人的關係是真大，毋通隨便忽略伊。

紀渻子咧共周宣王飼彼號相拍雞；已經教過十日久，宣王問講，這隻雞會用得予伊相拍得抑未？紀渻子講，這隻雞iáu-kú是真驕傲；𠢕使性地，袂會用得予伊佮別隻相拍得。後來閣過十日，宣王閣問伊講，這隻雞會予伊相拍得抑未？紀渻子講，這隻雞iáu-kú是若聽見甚麼響，伊就啼，抑是看著甚麼影，伊就jip；猶未通佮別隻相拍得。又閣過十日，宣王猶原咧問，紀渻子講，猶是袂用得，因為若咧看甚麼，猶原盡生狂，也𠢕受氣；所以袂用得。目一ni̍h又過十日，宣王又閣照前按呢問，紀渻子才講，差不多會用得予伊去相拍得啦。雖然有別隻雞咧啼，伊卻若準無聽見，自自在在，不動聲色，看了親像柴的雞；所以德行算是齊備，別隻的雞看著伊，袂免得家己倒退對後面去了。
支那長江彼勢，若講人的本事無精光，有一句俗語講，半瓶醋。大概是講，醋貯半瓶若定，小可一下搖就有聲；若貯到滇來共伊搖，就無聽見。親像彼號捌一項半項，小可有道學的人，伊就真驕傲自高，若佮人做堆，就品伊的本事。設使是真正道學較懸，德行真好，學問也深彼款的人，𪜶就反轉真謙卑。另外有一款，明明是有，看了若親像無，明明是實實，看了若準空空的形狀。俗語有講，真將軍不在佇戎裝。也講，有的毋講，無的硩品捧，就是這-的意思。

扁鵲是中國古早的時，最有名聲的醫生。有一日對齊國經過，入去見齊桓公，扁鵲就共桓公講，君侯的皮膚現時有病咧；若無醫治，就會愈深。桓公講，我都無病。過五日後，扁鵲閣見著桓公，又共伊講，君侯的病已經到佇腸胃的所在；若毋醫治，會致較深。桓公也無應伊。到扁鵲出去，桓公不止毋歡喜，對跟隨伊的人講，嘿，做醫生的人愛趁人的錢，欲展𪜶的本事；我明明都無甚麼毋好，伊也講我有病。閣過五日，扁鵲又來見桓公，一下看著，就越轉身做伊出去。桓公就叫人去問伊，看是怎樣。扁鵲就講，病佇皮膚，用藥來洗，抑是用火來灸，就會醫得。病佇血脈，用注射也會伊得。若病佇腸胃的所在，用膠，用酒的藥類也管會著。病到佇骨髓，雖然是執掌生死的權柄，也無法度了。現時君的病已經入佇骨髓；我所以毋敢閣講甚麼。後來閣過五日，齊桓公忽然起病，叫人去召扁鵲；扁鵲已經做伊逃閃。過無偌久，桓公就病死。
現時濟濟彼款為非作歹的人，平素也有彼號好的親成朋友苦勸𪜶，𪜶卻攏毋聽；到後來予官府掠去刑罰定罪，才知通想著某人所講的話是著，總是已經無路用了。閣親像這霎的傳道先生咧講道理，今仔日叫人反悔改變，明仔載也是叫人反悔改變，閣毋信家己有罪。到後來有一日徛佇審判台前，上帝問罪的時陣，彼霎欲反悔，卻是傷慢啦。

楚國有一個條直的人，𪜶老父偷牽人的羊，伊走去公堂出秀。官府掠𪜶老父來，因為伊的囝做干證，無話通諍，就定罪欲刣伊。這个條直的人又請官府放伊的老父，伊甘願替伊的老父死。後來到咧欲刣的時陣，這个人對遐的衙役講，阮老父偷牽人的羊，我去當官出秀，按呢我減毋是一個條直閣信實的人媽？阮老父犯罪著刣，我甘願替伊死，按呢我減毋是一個孝子媽？親像我這款的信實閣有孝的人，竟然著予人刣，這國內猶有甚麼人毋著刣咧？楚王聽了隻的話，就赦免彼个人無刣。孔子聽見才講，真奇怪啊，有這款的條直人，算做是有信實，竟然用𪜶老父來買好名聲予人呵咾，真正是奇怪。
若論世間，往往有一款的人，平常時乜樣奸巧都有，用百般詭譎的計謀；若看見某物人較愚蠢，就欲去欺負伊，看見甚麼人較軟弱，就欲去害伊，攏無一點仔仁愛的心情，也無一點仔憐憫的情意。及至到後來，欺負人也欺負到足啦，害人也害到盡了，不義的錢財也用攏袂了。彼時卻想欲揣一個好人的名來做；就去修理一條橋，抑是去整理一間廟，送人幾領棉裘，抑是發淡薄米予宋鄉人，就儼然家己掠做好人硩做好事。照按呢看，𪜶若欲親像這款的硩求好人的名聲，不如早日莫得做彼號害人的代誌減毋是閣較好嘛？

七國的時，藺相如算是好口才，閣有膽力的人，伊有完全彼塊寶玉倒來趙國，也佇黽池的所在，無凌辱著伊的君王。所以趙王封伊做上卿。這位顛倒比廉頗較懸。廉頗一下想，我對少年到今，經過講百擺的爭戰，才做將軍的職；藺相如不過靠伊的口才，反轉比我官做較懸。就對人講。我若拄著相如的時，的確欲凌辱伊。相如聽見這號話，每擺出來的時陣，若看見廉頗，就趕緊閃對邊仔去。伊所用的人看了𪜶主人這號款，就掠做大大的見笑；大家來對相如相辭，欲去別位。相如才共𪜶講，現時第一強第一大的就是秦國。總是我佇伊殿頂，尚且敢大聲喝來責備伊秦王，何況廉將軍，我減真正是硩驚媽？不過這霎秦國毋敢來拍趙國，就是因為有阮兩人，若交接往來的事，我會設法，毋過爭戰的代誌，猶原著靠廉將軍。設使阮兩個不合，是親像兩隻虎咧相爭，彼个勢面僫得攏活；所以我若見著伊，就代先閃避。因為我是掠國家的代誌做較要緊，伊對我算是個人的挾嫌若定，所以無欲佮伊計較啦。伊所用的人聽了不止有情理，也就學𪜶主人的款，拄著廉頗的跟人，也攏較讓伊。廉頗彼爿的人，就若驕傲起來，掠做相如真正驚伊。後來有一人名叫牛筐，來揣廉頗，將藺相如的意思拆明予伊聽。廉頗才醒悟反悔，就褪腹裼背一支竹杯，來相如𪜶兜認罪，請相如用竹杯責罰伊。相如真歡喜牽伊的手，請伊入去內面，好禮款待伊；兩人續結做生死的交陪。
論到不和的代誌，毋若國裡有按呢，家內也是有按呢。就是耶穌的教會，也袂講得就無按呢。捌看見有時這爿的教會看輕彼爿的教會，抑是彼爿的會友看輕這爿的會友。有時講某人是求餅得著餅，抑是講某人是倚靠勢力，也捌講某物人都無學問，反轉硩做執事，抑是講某物人都無熱心，怎樣硩做傳道。按呢大家批評；講了都攏有𪜶的理氣。殊不知魔鬼已經趁一個機會，予你離開正經的路，來入佇伊的圈套啦。也就是世俗人，因為看見咱的會友家己不睦無相疼的心會續驚到毋敢來；按呢教會呔會興旺ni̍h？所以深深向望教會內的朋友，若有這號，就趕緊改；若無也著謹慎毋通犯著，莫得有縫通予魔鬼入去。
亦閣一項，相如佮廉頗算是上一殿的人臣，廉頗的心有予彼个光明名聲迷去，就佮相如毋好。相如也寬容伊，到伊知通反悔認罪，就歡喜閣接納伊，佮伊交陪；這算是一人對一人，朋友往來的事若定。猶有一項較大要緊，就是世間人行毋著路，悖謬道理，上帝也出在𪜶去做，到伊知通反悔認罪，就欲閣接納伊做囝；這號算是生咱的靈魂，父囝的至親，自然閣較要緊。伊有差遣救主耶穌落來世間，予人信來得著閣佮上帝親近。耶穌來世間傳上帝國的福音，予人醒悟知濟，是親像牛筐拆明相如的意思。今咱攏著學廉頗，知通醒悟認罪，免得後來欲反悔的時，才知已經遲啦。

瞿伯玉做衛國的宰相，彼時國內大平定。子貢去問伊講，毋知恁國內用甚麼法度咧治理。瞿伯玉講，我是用毋免治理的法度來咧治國。當彼時晉國趙簡子想欲去攻拍衛國，代先差史黯去衛國探聽情形。史黯倒來回覆講，瞿伯玉硩做宰相，毋通去攻拍伊。
孟子有講，咧守國，毋是靠山坑的危險做堅固啦。管百姓袂會掠受封的地方做制限得。所以高姚雖然是大舌閣重句，伊佇舜帝彼時硩做管法律的官，料理百姓刑罰的事，攏無一點仔冤枉；卻比彼號有口才𠢕講話的較好。史鄺雖然是青盲的人，伊做晉國太宰的時陣，國內的政事攏無一點仔混雜；卻比彼號有目睭通看較好。按呢可見無論甚麼代誌，攏著求彼个實在，毋通妝娗彼个外皮，是較要緊。
閣這也佮羅馬人書第6，第7章所記載成聖的道理差不多相同。因為救主叫伊的百姓來行好，毋是用律法嚴嚴約束𪜶，就是用伊的聖神感化𪜶的心，予𪜶自然行好事。

魯國有一個姓施的人，生兩個囝，一個愛學文的，一個愛學武的。彼个愛學文的去齊國，欲覓看有官通做無。齊撈看伊的學問真好，就請伊做𪜶遐的公子的先生。彼个愛學武的去楚國見楚王。楚王也真歡喜，舉起伊做軍政司。按呢兩個兄弟仔，一文一武，攏硩做大官，算是顯祖榮宗，家庭真有光彩的事。人人不止欣羨𪜶。也真湊巧，𪜶彼厝邊有一個姓孟的，猶原兩個囝，所學習的也上一樣。總是攏猶咧落魄，艱苦到袂堪得。因為按呢，就來問起，看𪜶按怎樣會到才顯達；姓施的用實在共𪜶講。彼个姓孟的就佮彼个學文的大囝去秦國，欲覓看有官通做無。秦王聽伊遐的道德的話就講，現在是天腳下大擾亂的時，攏著倚靠兵的氣力做要緊；若用仁義來料理國，是欲害我的國予滅無。就將𪜶彼个大囝用極艱苦的刑罰，予伊變成廢人，才放伊去。也彼个細漢的去衛國，對衛侯講起著怎樣來講習武的事。衛侯講，現時我的國算是不止軟弱，閣甲遮的大國相隔界。所以若對大國，應該著小心謹慎來服事伊；若對小國，也至好是用安撫的法度；按呢才算是求國內平安的方法。設使用兵權，就是咧揣滅無的路。若放一個人完全倒去，將來的確會害我的國。就將腳共伊斬起來，才放伊倒去魯國。彼个姓的看見兩個囝毋但無官通做，反轉攏變廢人，就氣到欲死，續去姓施的𪜶內面共伊吵鬧。彼个姓施的就講，凡事若拄著時機就興旺，失落時機就做敗壞。恁的學問佮阮上一樣，毋過彼个時機是無相同。
照按呢看，天腳下的理氣，袂會講得常常是著，代誌也袂會講得常在毋著得。有的這款的代誌，在早算做有理氣，做了是著；到現在卻袂會算得有理氣。有的這項物現在是無路用，到後來毋過變做真有路用。所以理氣，抑是無理氣，有路用抑是無路用，卻袂會一定來守得，攏著看是甚麼時陣。大衛，所羅門，堯，舜，𪜶的尊貴做人君，也袂講得𪜶有想過頭。拉撒路，顏回，𪜶送鄉到做乞食，徛起彼偏僻狹迭的巷仔內，也是袂用得講𪜶是太卑賤。因為國人的所做，上帝攏有定著的時予𪜶，毋是人所會勉強得。孟子有講，死生有命，富貴在天。所以人攏著守本份，認命，聽候時，出在天主意，毋通強強做。俗語有講，事逢甲時；設使代誌無拄著合彼个時，雖然較𠢕計謀，做到真周至，也無的確會得通成功。

淮南子的冊講，有一個查某gín若欲出嫁的時，𪜶厝邊的人共伊的父母講，恁查某囝嫁去人兜，後來會生囝抑袂，是袂料得；若袂生，減毋是犯著七出的條例媽？寧可著照顧你的查某囝，教伊若有利便的時，著將𪜶翁彼頭的衫仔褲佮雜碎的物，偷提寡倒來恁厝；萬一後來無咬人生囝，予人離倒來，也才有通度活。𪜶的父母掠做按呢是真著，就佮𪜶查某囝鬥，將𪜶翁彼爿的物件，偷提倒來𪜶兜。過有遐久，𪜶的大家官知叫伊的媳婦定定偷提物去𪜶外家厝，就講，阮這个媳婦，心肝已經向佇外面，是袂用得著留伊蹛咧，不如量早予伊去；就共伊離倒去𪜶外家遐。𪜶的父母毋知彼个予人離的緣故，反轉真感激厝邊彼个人，講伊教示𪜶，予𪜶知通趁早備辦。
若論本島佮中國的人，也濟濟有這號毛病，每常做一項代誌，就憢疑驚了袂成；就是已經做成，也憢疑驚了著無久。致到有彼號應該著盡力的，毋肯去盡力，應該著辦的事，也毋肯去辦；干焦驚會白了工，抑是會了本，按呢攏毋肯去做。閣有一款，彼號代誌今才創立，也毋肯下本出力落去做，反轉四界剾刻；若有通趁淡薄入手，家己就掠做夠額；亦彼號代誌的成功抑是敗壞，攏無欲去管。不論創甚物代誌，大概是有頭無尾，半途而廢的較濟；無有彼號堅固決斷的心；所以做攏袂會成功。
彼款的人，毋但做代誌是按呢，就是趁道理服事上帝，也無毋是按呢。譬論親像這个人，平素真愛講白賊來騙人，後來因為知做代誌若有合佇上帝的旨意，上帝自然賞賜福氣予伊，又閣濫糝講白賊，是犯著上帝佮人攏受氣的罪。按呢就來遵趁上帝的旨意，向望上帝賞賜福氣予𪜶。毋過過袂偌久，忽然又憢疑上帝賞賜的福氣，是茫茫渺渺，袂憑準得，毋通專專倚靠這項；不如一面用淡薄白賊會來騙人，也一面來遵趁道理，減毋是兩頭攏有通倚靠媽？可惜親像這款的人，一生攏袂會得著福氣的報賞，反轉講真神無有靈聖。敢真正真神無有靈聖媽？俗語講，疑事無功；但是憢疑的代誌，做了袂成功，就是這个意思。

孟子有講，宋國有一個人，煩惱伊田裡的稻仔攏無甚物大，伊就一模一模，用手共伊拔，予浮較懸起來；直直走倒來𪜶兜咬人講，今仔日我看見田裡的稻仔攏毋大，不止煩惱；我卻有想著一個法度，通幫贊伊大欉。𪜶後生聽見按呢，就趕緊走去看；ó hò，遐个予伊拔的稻仔，都攏ta la去啦。
論語冊有講，愛趕緊就做袂得通到。也中庸的有講，譬喻上懸，著對低低來八；譬喻行遠，著對近來行起。按呢通知無論做甚物事，攏著照次序來行，才會得做到成功。若是出在𪜶家己的緊性地，袂會行伊就欲學跑，按呢欲呔會保得伊袂跋倒咧？親像馬可四章二十六節有講，上帝的國親像人掖種子佇地裡，暝時睏，早起時起來，彼个種子就發芽，漸漸大起來，人也袂曉得按怎樣會按呢。因為地咧生五穀，是出佇自然的，代先是秧，後來大欉成穗，到尾穗裡就結規粒，也遐的粒成熟了，就用鐮綠仔去割，因為收成的時陣到啦。照按呢才有出佇自然；若親像彼个宋國的人所硩做，毋但袂幫贊伊大，是顛倒予伊剾死了了。所以俗語閣咧講，緊紡無好紗，緊做無好大家；就是教人著照次序來行。

莊子捌講，有一日井內的水蛙對東海的鱉講，我不止愛敆你相佮𨑨迌，看是欲蹛井欄頂，跳來跳去，抑是欲蹛井內的壁孔，歇睏來談論；或是蹛水面放咧予伊浮，抑是踮沬藏落來土砂底，攏真好𨑨迌；無論是頷muî，抑是肚蚓，都毋值著我。今得著這窟的水，閣有才ni̍h大，才ni̍h闊的井，也算是極樂的世界啦。鱉先生，你怎樣毋較常來阮這號好所在𨑨迌咧？東海的鱉就想欲落去，倒腳穿猶未入去，正腳都已經去㧎咧啦，就蹛井頂踅幾若逝；續對彼隻水蛙講，你袂曉得東海的大媽？講千里的遠，猶未夠額通比伊的闊；講千丈的kuâinn，猶未夠額通比得伊的深。禹帝的時，9年的水災，這个海無看見加添較kuâinn。湯王彼霎，7年的亢旱，這个海也無看見減少較低；無講因為久暫時變更，抑是有濟少的進退。這是阮東海極樂的所在。彼隻井內的水蛙聽見隻的話，代先生瞋閣楞ngia̍h；後來想了見笑，恬恬攏無意思。
論到世間人，只有知榮華富貴，愛做大官，趁大錢，蓄好的田，娶媠的某，有濟濟金銀財寶，按呢就掠做尊貴；也毋知才个以外，猶有比這號較尊貴的代誌。親像保羅毋願做猶太人的官，來跟綴耶穌。摩西毋享受埃及王宮的福氣，甘願佮以色列人奔波佇曠野。顏回徛佮彼號毋成所在，是頓咧食一筐仔飯，一觳仔湯；總是伊掠做真快樂。拉撒路送鄉到無通食，踮好額人的門口，等候分淡薄的零星物來止飢，伊也攏無煩惱。親像這幾人，減毋是佮咱像一款的身軀，相同一款的性情；怎樣毋知食好穿好是人所欣羨媽？怎樣伊偏偏抑毋，反轉辭好額，甘願號送鄉；無欣羨尊貴，甘心做卑賤，無嫌艱苦，不論拄著甚物試煉，也無改換𪜶的心志？這減毋是表明𪜶心內佮目睭的中間，另外有一款的境遇，較贏佇世間的榮華富貴，佮遐的尊貴好額金銀財寶媽？亦遐的暝日tu tu想這號的人佮這个井底蛙，有甚物分別咧？
閣一項，咱遮个人較濟攏毋捌出外，予伊極行是佇𪜶本鄉社，抑是近附的埠頭，𪜶就品到伊去甚物所在𨑨迌，偌好光景；𪜶亦毋知別位的城市有偌大，人有偌濟。若聽見一項較奇怪的事，𪜶就掠做是講白賊咧騙伊。也若彼號毋應該信，無影無跡，捏一個鬼神的名來騙人，𪜶就信篤篤，若別人毋信，𪜶就加添幾句來干證到徛真徛現，這攏是對佇無閱歷的所致。閣毋但一般人是按呢，規國的人也有這號毛病。親像中國佇幾十年前，袂佮外國交通往來買賣的時，家己掠做本國是真大，閣真𠢕，看外國攏無上目，講𪜶是番仔所在，無想著聖人的教示，的確是無甚物可取；按呢家己誇口自大。殊不知外國遐ni̍h文明，科學也真發達，無論天文地理，來未來去未去的事，攏有研究較齊到。近來較有人佮各國咧來往，才知到外國的文明逐項遐ni̍h齊備，毋過這算是有過去外國遊歷，抑是本身捌經過，才會知到按呢。也若彼號守舊派毋愛講維新的話彼號人，若聽見較新奇的話，也無各樣彼號井底蛙咧聽東海大鱉的話啦。

左傳的冊有講，鄧國的大夫官，裨佐，共𪜶國裡的宰相子產講，我看閣無偌久鄧國會有火災；請你著做醮來祈禱，向望看會免得有這个災厄。子產毋聽伊。隔無幾日，果然有大火災。裨佐閣共伊講，若毋聽我的嘴，毋免偌久，iáu-kú有火災。子產應伊講，天的做代，予人太會曉得？後來的事，人哪會知？不過著盡人的本分來做，較要緊。後來鄧國到尾都也平安無代誌；也無閣有火災。
台灣佮中國往有一款彼號人，專門講假先知的話，有時講，閣偌久會有火災，抑是水災；有時講，某乜時會拄著瘟疫的艱苦；攏著趁早請寡和尚抑是道士，來做醮，通解除這款的災厄。按呢實在干焦濫糝了錢若定，攏無一點仔有路用。易經的冊講，積聚好的家內，𪜶的福氣的確有賰；積聚歹的家內，𪜶的災厄的確充足。書經裡也講，做好的就用百項福氣賞賜伊；做毋好的就將百項災厄降予伊。按呢生看，人著照道理來行，學做好人，就通閃避逐樣的災難。何況水、火、瘟疫，這號災厄，是對人毋小心來拄著。設使會將坑溝開予透，岸閘起予堅固，欲呔會有水災咧？亦若早暗火燭會曉細膩，逐擺代先持防，欲呔會有火災咧？閣啉食若會曉得著清氣，徛起的所在佮身穿會謹慎，亦欲呔會有瘟疫咧？毋過人攏毋對彼个實在的事來講究，干焦信彼號和尚道士的念經拜懺，做醮燒香，創弄遐个無利益的事；河的路出在伊塞硩，無欲開；護岸據在伊倒壞，無欲修理；街路狹櫼櫼，厝宅實捅捅，四界驚死勞人；徛起的所在，也齷齷齪齪；食穿的物，也袂曉得著清氣細膩，照衛生的法度來行，干焦欲靠遐的佛仔，用做醮迎鬧熱，來向望𪜶保庇，予咱平安無代誌。按呢欲呔會靠得咧？

陳拯佇魏國的時，做真大的官，慧子對陳拯講。你著愛細膩服事王左右的人。你看楊柳是蓋快活，蓋快大的樹。若坦橫共伊栽，伊也顛倒生起來；遏斷共伊栽，伊也是會活。毋過有一層，雖然有十人栽伊，若有一人咧共伊拔，伊就袂活，袂大欉。按呢看，用十人咧栽，彼真賤真快活的樹；猶是袂拄得一個人來咧拔伊。這是甚物緣故咧？因為栽的較僫，拔的較快。你雖然得著王真大栽培，毋過驚了欲拔你的人也真濟。所以你著謹慎佮人相和，毋通靠勢，掠做王予你靠就夠額，若按呢，才毋免有危險。
現時的人，設使有勢通靠，欲教伊莫得夯出來用，是真為難。較濟是彼號盡力諂媚官府，向望伊的勢來予咱靠，才去盡力驕傲別人；按呢掠做真體面。欲揣彼號無激氣的人，是真少。在早支那七國的時，商鞅做秦國的宰相，伊存靠秦孝公一個人若定；其餘連太子講話略仔毋著，也將太子的先生面裡共伊刺字，鼻共伊割起來。到孝公死，太子接位，無偌久續掠去，五馬分屍。按呢可見勢力是攏袂靠得。人講牡丹花雖然是好，也著愛有綠葉來相扶持。但是干焦靠伊會巴結遐个老爹大人，也佮別人攏袂和，驚了伊所倚靠的老爹佮大人也予伊靠袂牢。因為人的生死興衰是無的確。論到所會靠得，獨獨一個若定，就是咱的救主耶穌；也咱所靠伊，毋是愛得著世間彼號空虛的華門顯，是為著靈魂永活的緣故。閣咱所靠祂，毋是靠祂的勢頭，是靠祂的仁愛佮恩典。祂的仁愛無論人的歹到佗落，若反悔認罪來信靠伊，就會得著救。因為人的所行，攏趁𪜶的私慾，袂免得犯著上帝的戒命，照公義來判斷，攏著受永遠的刑罰。毋過上帝不忍其心，才用出這號贖罪的法度。講贖罪，毋是親像世間用錢銀來買囑，求減𪜶的罪過，是用替換的方法，就是上帝看人犯著永遠沈淪的罪，就將伊的囝脫出，落來世間出世親像人，來傳天國的福音，叫人著信；到三十年歲，續予人掠去釘死佇十字架。今若照人咧想，耶穌既然是父上帝脫出來，世間人呔有權能通掠伊，閣共伊害死咧？毋過這就是上帝用出贖罪的方法，叫耶穌替人死，用祂的寶血洗人的罪。總是死後三日上帝有予伊復活，續白日升天，命令伊的學生，去普天下傳福音。人若信伊，就得著救，毋信的到尾著定罪。所以講會靠得的只有耶穌若定，其餘攏袂靠得了了。

田肆侮慢鄒君的人君，鄒君欲刣伊。田肆生驚，就去見慧子，求替伊說情。慧子就去見鄒君，問伊講，設使tsím媽有一個人來見你，伊刁故意用一目tsha̍uh tsha̍uh ni̍h共你看，毋知你欲怎樣款待伊。鄒君講，伊按呢戲弄我，我的確刣伊。慧子閣講，但是來的人是青盲的，彼欲怎樣？鄒君講，彼我無仝伊；因為既然是青盲的人，伊目睭都無看見，袂免得會tsha̍uh tsha̍uh ni̍h；人講不知不罪，伊家己都毋知按呢是失禮，所以無欲辦伊的罪。慧子就閣講，若按呢這个田肆的硩做人，佇東爿的時，侮慢著齊侯，佇南勢的時，也凌辱著楚王，伊佇這个濫糝欺謀人的代誌，算是父母生成的青盲的，你乜使怨恨伊咧？鄒君聽了就煞去，無去辦田肆的罪。
論到世間的人，往往有彼號愛佮小人的人來往，到後來予伊累著，受剋虧，家己猶毋認毋捌人，反轉去怨恨彼个小人，這減有各樣親像佮青盲的硩爭論彼个目睭tsha̍uh tsha̍uh ni̍h媽？亦就是教會內的人，對世俗人咧交接有時因為爭論道理，辯駁到欲相罵。咱也無想，𪜶都猶毋得著道理，心肝袂受神的感化，目睭親像袂開咧；按呢就毋通佮𪜶咧捙盤。

楚國有一個人咧賣盾，（就是藤牌），也咧賣矛，（就是槍），家己呵咾伊的藤牌怎樣的堅固，無論甚物物，攏刺袂透過去。閣過無偌久，又閣家己呵咾伊的槍是真利，真好貫，無論甚物物刺了就透過去。當彼時有一個人問伊講，你按呢家己展你的矛是偌利，盾是偌堅固，今毋知佗落一項較實在；呔毋用你的矛來刺你的盾看bāi咧？彼个楚國的人續無半句話通應。
現時有一句俗語咧講，自相矛盾，抑是講，家己矛盾，就是這个典故。是咧指彼號一嘴鬥雙舌，代先講的話佮後面攏無和的。所以無論做代誌，以及咧講話，攏著想來去倒，毋通隨便濫糝講，才袂有這款自相矛盾的事。

齊國有一個出名的讀冊人，名叫田仲。伊毋愛做官，甘願隱居山林，做工度飽，看破世間名利這兩字。後來有一個宋國的人，名叫屈谷，來見伊，共伊講，我久久就聽見先生你的好名聲，講你平生決斷毋肯靠人食飯。今我有一款栽匏仔的法度欲獻予你，會予所栽的匏仔碇硞硞，若親像石頭的款，閣真厚，也無空無縫。田仲聽了就講，栽匏仔的路用，是欲將伊來貯東貯西。但是碇到親像石頭，厚厚閣無孔無縫，按呢就袂用得通剖開起來貯物得。這欲佮人算做甚物匏仔咧？屈谷就應伊講，若按呢就欲將這个法度放㧒捔了。總是親像先生這款的毋肯靠人食飯，的確也是無利益佇人；驚了先生也是佮這款碇硞硞的匏仔相像咧。
人佮禽獸彼个大分別的所在，就是人會知叫服事上帝佮服事人。若干焦知有伊家己，也攏毋知有別人，閣毋知通講有一位真實無濫糝永遠活佇咧的主宰，按呢就失落做人的資格。所以聖經有講，恁的光著照佇人的面前，予𪜶看見恁的好所行，來歸榮光予恁佇天裡的父。照按呢看人若親像彼號修道人去隱居山林，干焦欲救家己的靈魂，敢毋失落做人的本分？

鄧國有一個人欲出去買一雙鞋，代先佇𪜶厝裡，就將伊的腳，量看偌長偌大，比到一個樣摻腳裡和和，就且下佇桌頂。後來去到佇街裡，才想著袂記得提彼个辦來。佇街市裡雖然有真濟的鞋，卻毋肯買，講伊袂記得提彼个樣來比看bāi咧。到聽候伊倒去𪜶厝，提彼个樣來的時，都已經散市，店攏關了了啦。因為按呢續買無鞋。有人共伊講，你呔毋用你的腳落去比，穿到會和和拄好乜使著閣倒去提彼个辦。伊就應講，寧可著信彼个辦，毋通信這雙腳。
若論世間，也有這款彼號人，專專是信古早的法度，毋信新的法度，毋知到古早的法度，攏是合佇彼个時機咧用。但是干焦知彼个古早的法度，也攏袂曉得與時制宜，按呢就的確會誤大事。

鄧縣的所在，有一個人教𪜶某伊做一領褲。𪜶某問伊講，欲做甚物款？彼个人講，照親像我舊的褲彼款。𪜶某就將彼塊新的布，毀壞予歹，才做一領佮伊的舊的相同。
閣有一項；佇幾十年前，香港今才割歸英國，就有真濟英國人來踮佇遐，敢是因為猶未有做裁縫的師父來，所以遐个英國人，有去請遐的本地人共𪜶做洋服。遐的本地裁縫暴憑毋捌看見彼款的衫仔褲，看了番記教，遮也一個袋仔，遐也一個袋仔，規領揻到專孔。就閣問𪜶講，欲怎樣做？彼个英國人講，照我舊的彼款按做。彼个裁縫就照𪜶舊的辦，共伊鉸落去做，連彼號鹼破空閣紩的，伊也照彼个鹼破的勢面，共伊鉸予開，才閣紩。到後來做好，hia̍nnh去予彼个英國人，拸開起來一下看，呔會規領鉸到遮也一孔，遐也一孔，才閣補到花鹿錄？就含伊口吵，毋但毋工錢予伊，顛倒欲共伊討布身的銀。兩爿爭論袂續；後來有人出來共𪜶處，才條直。
論到逐國的法度佮風俗，都攏有好也有歹；毋過欲趁彼个好的較僫，欲學歹的是較快。若欲干焦知彼个歹的所在，也毋知通學好的，按呢佮彼个鄧國的婦人人硩做褲，摻彼个香港裁縫的硩做洋服，有甚物各樣咧？

東陽長板坡趙子龍救阿斗，彼時劉備佮曹操交戰，劉備刣輸。伊的將佮家眷攏四散了了，伊有一個大將名叫趙子龍，佇百萬軍中欲揣𪜶的主母佮小主人，入到長板坡的南爿，才看見夫人抱阿斗佇一個破牆仔下井攔頂咧坐，目屎四淋垂。子龍想起劉備獨獨這-的子若定，若無救伊就漢朝續絕嗣，就趕緊請靡夫人上馬，通相佮逃命。夫人講，我死是無要緊，總是𪜶老父只有這-的囝若定，專專倚靠將軍保護伊，毋通因為我來連累你。講了就將阿斗抱予伊，續跳落古井裡死。子龍就將阿斗縛蹛身軀裡胚性命拍出萬重圍，將阿斗來還劉備。後來佇西蜀接位做皇帝。這實在是專靠子龍的勇猛。
咱讀這款的古典，想起靡夫人放捒性命，子龍胚命交戰，按呢來救阿斗，是因為阿斗的死活就是關係漢朝的存亡，所以看做無價的寶貝；放捒性命來救伊，照理氣卻應該著按呢。
今世間人所寶貝的就是性命，但是猶有比性命閣較要緊的，就是袂死失，袂滅無的靈魂。基督降臨來世間，放捒性命佇十字架，這刁故意是欲來救世間人的靈魂。聖經有講，人子到，是欲救失落的人（太18：11）。

在早有一個人咧共齊王畫字畫，齊王問伊講，畫甚物第一為難？彼个畫工講，狗馬最為難。齊王閣問講，畫甚物第一快？畫工閣應伊講，鬼怪妖精最快畫。因為狗馬是人早暗常常咧看，若畫一點抑無拄好合，人就連鞭看會出；所以較僫得畫。妖精鬼怪算是無形無影，也無人捌看見；不論畫甚物款，人攏袂曉得分別，所以有快畫。
世間往有這種人，真𠢕裝奇做怪，變遐个奇怪的代誌，家己掠做是真𠢕，其實攏是遐的畫鬼怪的本事，來咧騙人若定。這也通比並親像人講𪜶有法度通破地獄開天堂，這卻較快講，因為僫得通佮𪜶辯駁。總是人若講𪜶有法度通救人出𪜶的歹，變做好人，這較僫得講，因為有影無影人連鞭知。也親像馬可2：9所記載耶穌問眾人講，共變遂的講，你的罪赦啦，抑是講，起來，夯你的舖仔來行，佗落一項較快？就當眾人的面前醫好彼个人，予人知人子佇地裡有權通赦罪。咱的聖教若有功效通救歹人變做好人，予人看，百姓就較快信咱所講袂看見的事。

魯國的宰相孟憲子，去晉國朝聘。晉國的宰相，韓宣子，設筵席款待伊；換3位的客廳，攏排到真媠，真齊備，閣真好看。憲子講，真正是富夠極了。宣子講，恁厝比阮遮按怎樣？憲子講，阮厝送到毋好講。只有兩個讀冊人，一個名叫顏回，一個名叫朱無能，予我得著國裡會平定，百姓會安穩；我所有的，盡在按呢若定。到憲子出去，宣子才講，伊是君子的人，掠彼號培養𠢕人做好額。我是小人的人，才掠隻的金銀珠玉做好額。我家己想實在真見笑。
俗語講，捌人較好捌錢，實在真有影。m̄-kú世間人，毋但若朋友，因為錢財來絕交，就是兄弟、父母、某子，以及親戚个咧交接，都著這項錢做頭前。按呢可見錢的氣力是真大，真𠢕把縛人，若毋是彼號甘願予伊送鄉歡喜快樂來守道理的人，就無遐快會脫離這項的把縛。馬可10：23，耶穌對祂學生講，富人欲入上帝的國是真僫。這是因為有一個好額人來見耶穌，跪咧求看著怎樣做，才會得著永遠活。耶穌叫伊著去變賣伊的家業，來賑濟送鄉人，就錢財積聚佇天裡；總是彼个人聽見這號話，面隨時變色，有憂愁的款，也續做伊去。按呢可見錢財的氣力咧縛人是真大。愛得脫離這款的把縛，的確著看會破才个世間的榮顯；毋通親像韓宣子，干焦會曉得妝娗外面的好看。

漢朝的時有一個人名叫蒯通，是做韓信的參謀。到韓信去破齊國了後，蒯通有叫韓信著叛漢，將齊國獨立起來管。韓信不忍其心，毋聽伊的嘴。後來韓信予漢高祖刣去。蒯通也予掠來。漢高祖問伊講，你捌教韓信造反媽？蒯通應伊講，盜跖（古早的歹人）的狗，看見堯帝（古早的聖王）就大吠，總是堯帝毋是不仁的人君，狗看見毋是伊的主人，卻是袂免得無吠。當時我知叫有韓信，卻袂曉得有陛下。漢高祖聽了續赦免伊的罪。
人講，在秦為秦，在楚為楚，算是教人著盡忠，著盡本分。總是也愛看是甚物款的盡忠。有一種彼號敗家子弟，參遐的王哥柳哥去嚾，攏無欲顧內頭，甚至鬥遐个來欺負𪜶的親兄弟。也有一種彼號專門咧幫贊對敵，來傷害本身的母國，伊也遐囂俳pai，家己講是正直無偏私，是盡忠咧報國，毋知按呢對甚物人咧盡忠，也咧報甚物人的國。hài啊！親像這款的盡忠，這款的心肝，紲較輸彼號狗的類，也紲毋知通分別好歹。

魯哀公問孔子講，我聽見人咧講，彼號真𠢕袂記得代誌的人，咧搬厝的時，連𪜶某也袂記得搬去。孔子講，這猶毋是𠢕袂記得的人；彼號真𠢕袂記得的人，連伊本身也續袂記得。哀公問講，按怎樣本身也續袂記得？孔子講，古早的時有一個夏桀王，伊會尊貴做到皇帝，伊會好額管到通國。m̄-kú毋趁先王的道理，奢侈宴樂，迷佇酒色；後來國破家亡，續予湯王刣去，這減毋是續袂記得伊本身媽？
世間彼號袂記得本身的人，減干焦夏桀若定？世間袂記得本身的事，也毋但若酒色若定。凡若人做一項無照理氣的代誌，抑是講一句無理的話，以及存一項無道理的念頭，就攏夠額通害著𪜶的身軀佮心肝。所以古早君子的人，對家己一個，也著存謹慎警戒的心。

周朝的時，有一個人君，名叫幽王，伊坐位第3年，就娶褒姒做偏妃，王不止得寵。也生一個子，名叫伯服。隔兩年久了後，就將伊的正某申后佮太子宜臼廢去，立褒姒做正宮皇后，也立伯服做太子。總是這个褒姒雖然予幽王不止疼痛，iáu-kú毋-捌看伊有歡喜開嘴來笑的面容。幽王愛得伊歡喜，用真濟法度，也弄伊袂笑；就問伊本身，看伊愛按怎樣較心適。褒姒講，我做查某gín若的時，佇阮厝裡硩做衣裳，會記得拆開彼个綢緞的時，彼號聲不止好聽。幽王就講，按呢較快。就叫人傳旨意出去交代戶部，（管錢銀的官），每日著配一百匹的綢緞入來宮內，也就傳遐个較有力的太監，一人徛一爿，將彼个綢緞，對頭仔小可鉸開，一人搝一爿，出力剺去，剺到ki̍h8 ki̍h8 kiu̍h kiu̍h。褒姒聽了不止歡喜；m̄-kú過無幾日，那聽那慣勢，毋若無甚物趣味，紲若親像真攪擾，也就毋愛笑，毋愛閣聽啦。
幽王想了無法度，就𤆬伊上去王宮內的台頂裡，才叫人去放煙墩。（煙墩是親像煙筒的款式，在早無電報佮電話通通知消息，予別位知，才用這號，對京城起，離一舖路，抑是五里路就𫞼一枝，直直續，直直出去；設使皇帝拄著甚物要緊的事，抑是賊馬來侵犯著，就將煙墩放起來，日時有看見煙，暝時有看見火，也頭一枝若放，第2枝看見，也就放起來；按呢無偌久就四界連鞭知王有患難，近附的諸侯就起兵來救駕。當咧欲放的時，有伊的人臣出奏講，這算是陛下佮列國的諸侯有約，若毋是犯著大要緊的事，的確袂用得放這个煙墩得。設使tsím媽若放，後來有事，列國諸侯就毋信。幽王講，無要緊，有代誌我才擔當，現時天下太平，呔有甚物事？就叫人去放。果然隔無偌久，滿天全是火煙，近京城的諸侯看見，隨時領兵欲來救駕；揲仔久東西南北近附的諸侯攏帶兵到啦。遐的諸侯逐個來佇台腳，問看王有平安抑無，是有甚物緊急的代誌。幽王教人共𪜶講，佳哉無甚物代誌，是因為佮皇后咧𨑨迌，放起來看bāi咧。今請列位倒去守恁-的本國。遐的諸侯聽了，你看我，我看你，攏無話通講，就閣領兵倒去。褒姒佇彼台頂，看見遐ni̍h濟的兵馬，走到phinnh phinnh喘，攑槍攑劍，講幾若萬人，逐個兇蓋界，攏是拍算欲相刣，無想來到地也無啥無事，大家無意無思閣倒去，想了就大笑起來。幽王看了不止歡喜。無想閣隔五六年，忽然有犬戎的兵攻拍來。幽王叫人趕緊放煙墩，通召各位的諸侯領兵來救應。在遐的諸侯，逐個拍算是幽王佮褒姒咧滾笑，紲無半人欲領兵來。隔兩日京城破，幽王佮褒姒走到驪山腳，予犬戎的王jip著，續予刺死。
論到人佇這世間，咧來往交陪，攏著有彼个老實信用較要緊。一句還一句，兩句是一雙。古人言講，一言放出，駟馬難追；就是叫人著照伊所講的話來行，毋通失落信用。設使若佮人舌接代誌，心內也無想，凊彩濫糝講，嘻嘻哈哈，白賊白訣，無欲講實在的話，後來若拄著有正經代誌，雖然講到老老實實，人也毋肯相信。親像周幽王才一擺个做毋著，就致到國破，連家己的性命也無去。孔子講，人若無信實，毋知按怎樣太會用得；這號話實在真無錯。

孔子捌有一日出外的時，聽見有人的聲吼到不止慘慼。伊就叫捒車的行較緊硩，通來共看bāi。到的時，看見是皋魚佇路邊裡咧大哭。孔子就落車來問伊講，先生有甚物代誌才ni̍h傷心，哭到遮ni̍h哀慘？皋魚講，我有三項代誌，做了真毋著。少年的時，愛去四界留學，賣會服事我的序大人，是一項的毋著。心肝傷大，志氣較懸，袂曉得服事我的人君，是兩項的毋著。摻朋友交陪不止好，因為小可事就絕交，是三項的毋著。真正是樹愛平靜，m̄-kú風毋肯煞。子欲盡孝，序大人袂聽候得。過去袂得閣再來的，是年歲，無去袂得閣看見的，是父母。今我現在是咧聽候死若定。孔子聽了，就對伊的學生講，恁大家著會記得隻的話。當彼時，有序大人佇咧的十三人，佮孔子相辭，轉去𪜶厝裡服事𪜶的父母。
俗語講，父母疼子，是長流水，子疼父母，樹尾搖風。因為做子的人，出世就受父母的養飼，直直捏，直直顧，到佇會爬學行的時陣，做父母的人，半步也毋敢放離。略仔較大漢，就計較欲予伊讀冊，向望後來趁食較快活。到成人會自立的時，有的父母都已經老去啦。所以著趁早來行孝道，也著保惜光陰。因為父母是比咱較老，賣會常常佮咱佇咧。閣毋但若服事父母著按呢；無論甚物代誌，攏著現做予成是較好。但是欲聽候到明仔載，驚了明仔載有明仔載的事通辦，賣會容允你閣做今仔日的事。咱人佇這世間第一著保惜的，就是光陰，不過現在若定。因為前的光陰已經過去，萬古千秋袂得閣來。以後的光陰，也無通屬佇我，矇矇渺渺，生死予人袂拍算得。設使若毋知通掠光陰做對重，出在伊一日過一日，一年過一年，的確袂免得有後來的反悔啦。

魯哀公問孔子講，囝趁父的命令是有孝媽？臣趁君的命令是盡忠媽？按呢連連兩三擺，孔子攏無應伊。後來孔子出來對子貢咧講，拄才魯君咧問我，看子趁父的命令，是有孝抑毋是，臣趁君的命令是盡忠抑毋是，我卻無應伊，毋知你拍算怎樣？子貢講，子趁父的命令自然是孝；臣趁君的命令自然是忠；呔有甚物通閣應伊？孔子講，子貢你真正是小人的人。敢毋-捌聽見講，古早的時有一萬張戰車的國，就有4個敢好膽來諫諍的人臣，伊的國才袂予人割去；有一千張戰車的國，著有三個敢諫諍的人臣，伊的社稷才無危險；也有一百張戰車的家，也著有兩個敢諫諍的人，伊的宗廟才袂毀棄。做子的人，有情理通佮𪜶老父相爭，袂講得是無禮數；做朋友的人，會照理氣來相爭，袂講得是無照公義。所以子趁父的命令，賣夠額通講是有孝，臣趁君的命令，賣夠額通講是盡忠；應該著斟酌，看伊所做是著抑毋著，通趁抑毋通；是袂執訣得。按呢才會稱呼得做有孝，抑是稱呼做盡忠得。
現時有一款的人，若拄著人勸伊著信耶穌來入聖教，伊就假到親像真趁𪜶老父的命令的款，就推辭講，阮老父毋准，抑是講，阮老母毋肯。其實這个趁教的事，是出佇人的良心。設使咱想的確是好就趁伊。若拍算是毋著咱就離開伊。乜使假影拖父母來咧推辭咧。

管仲佮齊桓公替燕國去征伐孤竹國，拍入去真遠。孤竹的兵擋攏袂牢，就想一個毒步，用淡薄兵詐敗，引誘齊國的兵，對萬里沙漠的所在去。彼地是中國北方，佮俄羅交界的所在；古早的時人攏毋-捌去遐，所以全是野獸佮毒蛇；閣四界攏無水通食，若起風，就面對面都無看見人，欲出來又毋知路。後來管仲才想講，戰馬較濟是對北爿的所在去的；閣但是老馬，牠的路也行較濟，有較知影。就揀一隻老馬，將咬韁共敨起來，放予牠家己行，才命令軍兵大家塊這隻馬來行。後來果然揣著彼條大路通出來。
若論到管仲，算是古早真出名，大才調的人，伊的知識聰明也算真足，伊猶甘願靠彼隻老馬來引𤆬伊的路，若親像認牠做先生。何況咱的平常人，呔通家己自足自高，毋肯求人教示咧？

宋王問伊的宰相唐鞅講，我所thâ的人，也算是真濟；總是才个眾人臣呔攏iáu-kú是毋驚我，這是甚物緣故？唐鞅講，王所刣的，不過是遐个歹人。王刣遐个歹人，所以好人nám̄驚。王若愛眾人臣逐個驚你，不如毋免分別好歹，掠來就共伊刣；按呢眾人臣的確會驚啦。過無幾日，宋王就將唐鞅共伊刣去。
俗語講，做木匠鑿枷家己夯；也講，林道乾鑄銃拍家己。因為林道乾，（在早台灣的海賊），有鑄一款的銃來用；無想後來過無偌久，家己予彼款的銃拍死。親像這款的自作自受，正拄好佮唐鞅的事相同。

臧仔佮谷仔兩人相佮去飼羊，也兩人的羊攏有拍毋見。有人問臧仔看是按怎樣呔會拍毋見羊。臧仔講，我是因為飼羊的時咧看冊。亦問谷仔看是為啥事失落羊。谷仔講，是因為看羊的時坐咧跋筊。按呢𪜶兩人所做的事雖然是無相同，拍毋見羊卻是像一款。
世間人無論做甚物代誌，攏著愛有專心，自然見做見成功，見辦見好勢。也若欲手硩做一項，心肝咧想彼項，人徛佇這爿山，心肝咧想彼爿；按呢自然的確袂會成功。人講，十藝九不成，也講，世上無難事，都由心不專，實在果然是按呢。

揚子捌講有一隻羊，身軀幔一領虎皮，行到佇曠野裡；一下看見草發到真烏幼，就歡喜到袂顧得。一下看見豺狼，就不止驚，也卻袂記得身軀有罩彼領虎皮。
親像世間有一款假好的小人，雖然是百般的掩飾，裝到若準正經人，假到真有君子的氣概，m̄-kú伊的咧行踏佮講話，猶原常常會顯出伊的本相來。大學的冊有講，有真實佇心內，就會顯出彼个形容佇外面；就是講起人的行動舉止是袂假做得。

在早昭奚恤做楚國的宰相；彼時楚國的兵真強，列國攏畏懼伊；致到伊的王也咧忌剋，想欲刣昭奚恤，有一日楚宣王坐殿的時，問眾人臣講，北方的國攏驚昭奚恤，這是甚物緣故？眾朝臣攏知王有欲刣伊的意思，所以無人敢插嘴。卻有一人，名叫江懿，出班來奏講，有一隻虎出來討食的時陣，得著一隻狐狸，彼隻狐狸知叫走袂離，就共虎講，你毋通食我，因為天帝有命令我做百項獸的序大；你若食我，算是違逆天帝的命令。你若毋信我的話，請你予我做頭前行，你綴我尻脊後，也共看百項獸見著我的時，的確會四散閃避我。虎就欲試看有影無，塊狐狸的尻脊後去；果然百項獸見著攏走避伊；也彼隻虎毋知百獸硩驚伊，掠做真正有影硩驚彼隻狐狸。今昭奚恤是做楚國的宰相，掌管軍兵佮國內的事。所以北方的國硩驚伊，實在毋是硩驚昭奚恤，是硩驚大王的兵馬才ni̍h濟。楚宣王聽了有情理，就無想欲刣昭奚恤。
論到狐假虎威這款，世間人較濟是按呢；若彼个人有淡薄錢財抑勢力，就大家攏愛去佮伊交陪，有時也無受著伊的好禮接接相款待，若出來到地就品捧彼个人是參伊偌好拄偌好，其實也無影無跡，不過是彼種愛靠人的勢的，家己傱出來；有時也毋相捌，也對別人品講是𪜶的甚物親情。但是這號人，都正是欲靠人的勢，通去欺負人。m̄-kú猶有一款，彼个有勢力的人，無buēh予人靠，也彼个咧佮伊交陪的人，也無欲靠伊的勢力；總是有咧佮伊來往的時，就逐人也較懼怕；其實𪜶攏無存甚物毋好的心肝。親像十數年前，有百外個土匪聚集佇阿里港下，倚交落埔彼个山佮官兵咧抵抗。後來政府有派軍隊欲去滅𪜶；這號代誌袂免得有彼號好人予歹人連累的事。
政府知叫咱教會的人較無插這號的代誌，因為知叫咱無受遐的邪術的迷惑，就若咧搜索的時，較無攪擾著咱的會友，逐個看了想這較會靠得；就愛欲借聽道理的名通保護𪜶的身家。逐日禮拜堂的人攏實捅捅，若拄著禮拜日規莊的人做一下拚來，徛到街路埕裡攏滇踢踢。無想到搜索的事一下過去就直直溜去；真現實真冷淡。hài--啊！親像這款會曉顧肉體，也袂曉得顧靈魂；是無各樣佮彼个靠人的勢力相像。

在早隋侯有得著一粒珍珠，真大粒閣真清亮；算是世界無地通取的寶貝。有一個人看見空中一隻鳥，因為心內不止意愛，就提隋侯彼粒珠，準做彈子，來彈空中彼隻鳥。無想彼隻鳥拍都無著，也彼粒珠續毋知交落對佗落去啦。
今咱逐人家己的命是無雙條，敢毋是無地通去取的寶貝媽？減毋是比隋侯的珠較對重媽？可惜世間人濟濟是因為𪜶的私慾看做好的所在，就胚命去做。減無親像用隋侯的珠咧彈鳥仔一般樣？俗語講，人為財死，鳥為食亡；這號話真正是糊塗。試問看人會用甚物去換伊的性命得抑袂。毋舉人濟濟是會曉得按呢講，也毋肯放捒私慾來顧性命，想了真通吐氣。

戰國的時，倚近晉國的所在，有一國小國叫做仇猶。晉國的宰相智伯常常想欲去滅伊，m̄-kú彼个路草真狹真細條，閣專坑溝了了真歹行，想了攏無機會。後來就想一個法度，刁故意鑄一個真大的鐘，比車路有兩倍闊；就派人去共仇猶國的王講這个鐘欲送伊。仇猶國王就欲派人去修理道路，將彼个較懸的篇予低，也將遐的坑溝坉起來，備辦通好運搬這个大鐘。
伊有一個人臣，名叫赤章蔓枝，苦勸伊講，古早的時有咧講，只有著守法度才會予國裡平定；咱太通無緣無故承受伊智伯這-的大鐘？照看智伯的做人是貪心閣無信實，的確是因為欲攻拍咱，想了無機會，所以鑄一個比車路雙倍大的鐘來送予大王；大王若去迎接這个鐘，著kuâinn的岸剷予伊平，坑溝坉予伊滇，伊就通趁這个機會進兵來攻拍咱。伊將這號話來苦勸伊的王真久。伊的王攏毋聽伊，反轉講，𪜶算是大國欲佮咱交陪，咱若毋承受的確會予𪜶過賬。隨時差人去坉路，續去迎接彼个大鐘。赤章蔓枝退朝倒來就講，做人的人臣若無一點盡忠的心肝算做是有罪；但是咱有一點盡忠的心，王無欲聽咱，按呢咱著閃避較遠咧。隨時對小路逃走去衛國；過有七日久若定彼个仇猶國果然予智伯滅去。
閣有一個故事猶原佮這个欲相同。比頂面所講這層較早倚有二百年，也是佇晉國裡。彼時是獻公咧坐位。獻公想欲去滅虢國；m̄-kú著對虞國經過，才會得到虢的地方。按呢想了真無法度，就佮伊的人臣參詳。伊有一個謀士，名叫荀息出來講著對虞國共伊借路過。獻公講，虞公欲太肯借咱？荀息才講，我知虞公的人是真貪心；若用隋國的寶玉佮屈所出的寶馬這兩項來去送伊，伊就會借咱過。獻公講，這兩項是咱國裡的寶貝，呔通去送別人？荀息講，這是若親像寄伊囥，後來才共伊討。獻公聽了有情理，就將玉佮馬交代荀息去送虞公。虞公手裡提彼塊寶玉，目睭咧看寶馬，心內大歡喜。伊也有一個𠢕的人臣名叫宮之奇諫諍伊講，的確毋通收伊這兩項禮物。若收伊的時的確著路借伊過，亦後來晉滅虢國了後總無定定共咱借路去管遐的百姓；的確連咱的國也會無去。人講，唇亡齒寒（嘴唇無去，嘴齒就會寒）就是這个意思。所以的確毋通準伊的兵對遮過。總是虞公的心肝已經予彼个寶馬佮寶玉迷去，就應宮之奇講，晉佮虞算是上字姓的國，伊敢不忍來滅我。閣我咧祭祀不止虔誠，也用真濟好物，按呢神明的確會保庇我。宮之奇講，這攏袂靠得的事，晉會遐大國也是有吞佔宗族內幾若國，閣現時欲去滅伊的虢國，減毋是猶原像宗族？亦彼个神明的事算是矇矇渺渺，無影無跡；設使晉若將虞國滅去了，也猶原用好物來祭獻，彼个神明敢有講會吐出來還伊媽？所以這攏是袂靠得的事。宮之奇按呢有嘴講到無瀾，m̄-kú無法度通醫治虞公的貪心。所以虞公毋聽伊苦勸；竟然對晉國的使者答應路欲借伊過。宮之奇就倒去，到𪜶厝的時就對人講，咱的人君講叫神明會保庇伊，我看隻的神明今年的二九暝無通閣再食著虞國的祭物。講了就將伊的某囝也續搬出國外，走去踮佇曹國。果然佇彼年的年尾，晉的兵去滅虢國了後凱旋欲倒來的時，猶原對虞國經過，就順續將虞國共伊滅去，紲掠虞公佮𪜶的大夫官百里奚倒去𪜶國裡。
人講，知通夠額就袂受凌辱，知通歇睏就袂有危險。這是咧警戒人著安分守己，毋通心肝傷大個。總是講卻是較快；但是欲照按呢來行是真僫。因為一點貪的心肝真僫得除去。對古早到今有的滅國，有的傾家，有的敗壞名聲，有的失落性命，濟濟是對這字來。有的較厲害的變到皇帝做過手，性命才無去。有的未曾未事就破，予官人掠去定死刑；無毋是為著貪來起見。所以對細漢的時應該著先對這項的修身來致意。就是逐人無毋著用頂面彼兩站的故事來做警戒。俗語有講，貪字貧字殼，所以人若會知足就心肝何時毋平安。聖經也有講，貪財是做萬項歹的根源。其實無論甚物事若有一字貪字佇心內，就攏夠額窗害人。

趙襄子去攻拍狄國有得勝。狄國有兩個城叫做中人佐人。咧顧彼兩個城的官府有差使者來欲見襄子，甘願將𪜶的城池來歸降；彼時襄子拄仔咧食下晝聽了也無甚物歡喜的款。伊的跟人看了真奇怪；就問伊講，一日的中間，得著兩座的城池，又閣無甚物大出力，抑是了傷濟本，按呢算是一件通歡喜的代誌，怎樣主公的面反轉有憂愁的款，這予阮真袂曉得。襄子就應伊講，嘻號江河的大流水，不過三兩日就漸漸退去；彼號夏天的大風雨極久一半日也就平靜。現在咱趙國無有甚物大德行，一日得著兩座的城池，已經算做是行到極懸的所在；驚會對按呢了後就漸漸衰敗去啦。
彼時孔子聽見這个代誌就講，趙國是咧欲興的兆頭；對古早以來煩惱憂愁是會予人興旺；歡喜快樂是會予人敗亡。會得勝袂講得是僫的事，著會保守得到久遠，彼才是為難的代誌。
古人言講，現時的世界，毋但若創事業為難，欲來會保守得也毋是容易的事，實在真有影。總是人若佇快樂的時毋通袂記得艱苦彼揲，也毋通食飽袂記得枵時。按呢才略仔會保得伊一世人袂傷離經；若無就兩輾半又閣反落來。總是咱教會內的人也著愛真細膩。有一款的會友一下入教，亦就遐囂俳pai家己真得意，若親像天國的鎖匙已經佇伊手中央裡，彼个天國的冕旒已經佇伊hau包仔內。攏無想到聖經裡也有明明講過。見若稱呼我，主矣，主矣彼號的人未必然攏會進入天國。按呢通知這號入教的事，雖然是真要緊，總是彼號真正教友的德行，是更閣較著要緊。

在早佇支那山東齊魯兩國的交界，彼所在有一個人生三個囝；𪜶老父就替伊揣出名的先生來教示伊仁義的道理。後來到卒業倒來，𪜶老父問𪜶講，仁義的道理怎樣講？彼个大囝就應講，仁義是叫我著疼惜身軀，然後做成好的名聲。彼个第二囝講，仁義是叫我著放捒身軀，來成仁愛的名聲。彼个第三囝，仁義是叫我著保護身軀，照顧名聲，兩項攏會齊全。今𪜶這三個兄弟仔上是一個先生教示𪜶，m̄-kú in大家的見解攏是大大無相同。
佇印度的所在捌有人牽一隻象對街市裡過，有人講彼隻象是烏的，有人講彼隻象是白的，有人講彼隻象是灰色的；大家諍到徛真徛現，攏毋肯相讓，直直欲冤家起來。後來人才去查看到底是甚物色，才知三人所講的話攏有一項著。因為彼隻象一爿是烏的，一爿是白的。佇正爿的干焦看見白色，所以講是白象；佇倒爿的間加看見烏色，所以講是烏象。也彼个佇頭前的看見也有白也有烏，所以講是灰色的象。
閣有一項親像化身的類。有一款蟲，摻金龜欲相像款，總是伊的色緻一日變幾若色。捌佇早起時掠來共伊看是金的色緻；到下晡共伊看變做青的；明仔早起又變做烏的，抑是變做花色的；攏無定著。是親像人咧飼蠶仔（娘仔）；早起看是蟲，下晡看一粒朴仔（蠶繭）；明仔再共提出來看了一粒親像土豆仁；隔一半日又變一隻尾蝶出來；亦就會公母相伨，閣放卵來變做蠶仔。總是若彼攏毋-捌看見的人，聽了就真憢疑。
也閣一款固執不服人的，親像看見象的一爿，就掠做伊目睭所看是按呢，就硬硬掠做按呢著。總是若親目看見按呢諍猶會講得。有一種遐的迷信鬼神的事，明明都無影的代誌也相佮附會狀到真拄真，現拄現，莫叫目睭有看見的事，自然的確是欲諍到嬴。按呢可見世間事是真闊，毋通用家己小可的知識，就欲共伊斷講是怎樣；攏著看彼个事體有合道理趁法度抑無，才通去行。

宓子賤硩做單府的地方官，彼時有若去揣伊；看見伊變真消瘦，就問伊是甚物緣故。宓子賤應伊講，你攏毋知媽？我是無路用的人，派我來做單府的地方官；因為代誌真濟，不止無閒，心內也真煩惱，所以身軀才會遮ni̍h消瘦啦。有若講，古早的時，舜硩做皇帝，伊彈五弦的琴，唱南方的詩，作伊安閒自在，通國猶原是料理到好勢好勢。現在這个小小可可的單府若定，你就煩惱到攏袂曉得通治理；設使予你做皇帝來管歸國，亦欲按怎樣咧？
咱人佇這世間，著有彼項的本事，才會辦得彼項的事業。設使都無彼號大才調，干焦想欲做彼號大事業，的確是將遐的著磨歸佇空空。俗語講，戴石舂臼咧跳加官；出真濟力閣毋好看，就是這个意思。總是頂面所講，宓子賤做單府的地方官，雖然是無大才調，卻也盡心來料理；所以磨到家己的身體攏消㾪去。m̄-kú單府的教化大興起，按呢算是大好的官員。若比並猶一款，親像這號才調又無，志氣又大，干焦顧伊家己會肥，毋管百姓怎樣艱苦，這就天差佇淵啦。

某所在有一位大家口眾的人，𪜶的灶腳囤到一堆柴，也彼个煙筒灶嘴閣拄好向佇遐。有一個人看了就想按呢不止危險；就對主人講，著將煙筒嘴徙對邊仔去，也將遐的柴草搬徙去別位，才無危險；若無，驚了有火災。主人毋聽伊。過無偌久，果然對遐的柴草的中間起火，就有幾若人來佮伊鬥腳手，拍火予花。總是大家已經燒到臭頭爛耳；後來主人備辦宴席，來共大家說多謝，就請遐的臭頭爛耳的坐大位；也彼个教伊徙煙筒搬柴草的人，卻無去請伊。所以現時的人有一句話講，曲突徙薪，無恩德；焦頭爛額為上客。（就是講，代先教伊持防，換煙筒嘴，徙開柴草，這號量早張持的氣力盡大，𪜶攏無數念伊的恩德。也替𪜶拍火遐-的人有的燒到臭頭，有的爛額，𪜶就想講，這救咱的緊急功勞真濟，就請𪜶來做上等的人客。
世間有真濟彼號為非作歹，逐項敢做的人，也常常有人苦勸伊著反悔改變來歸上帝的真理，通免去後來的災厄；也毋免做到後來事破犯罪，受監牢的艱苦。總是𪜶攏無欲聽伊。到後來伊若佇彼个艱苦患難的中間，若人提淡薄仔錢幫贊伊，伊就感恩不盡；也卻無想到彼个苦勸咱反悔的人是好心；伊的功勞比用錢財賑濟咱的是較大；因為咱若聽伊的嘴，今仔日毋免到這个地步。總是較濟攏無想按呢；較濟是佮頂面的故事彼个主人相像。

三國冊記一站關雲長保護𪜶兩個兄嫂欲佮曹操上京去。佇路裡曹操刁故意用一間房予𪜶三人蹛，意思是欲昏亂𪜶君臣的禮數。總是關雲長做伊點蠟燭出來厝外看冊到天光，攏無小可厭懶的面色。曹操看見按呢，那閣較敬重伊。
關雲長的所做算君子所行四正光明；攏無故意裝作。看三國冊的人攏講伊是愛故意做君子的名聲，才按呢來閃避嫌疑；但是在關雲長的意思就無按呢講，因為關雲長所顧就是劉備的面上，佮𪜶兄嫂的德行。眾人的濫糝講著毋著伊攏無掛意。
照按呢共伊想，咱教會內的會友若會照伊的法度來行，有君子的腳步，減毋是真好嘛？見若有嫌疑的所在，親像酒樓、戲園、花街柳項、筊場，這攏毋通去，毋但若保全家己的名聲，就咱的主佮教會的名聲閣較要緊著保全。
聖經有講，「所行著端正，親像佇日時；莫得放縱酒醉，莫得好色邪淫，莫得相爭怨妒。」（羅馬13：13）

支那戰國的時，五霸在內彼个秦穆公，有一擺去梁山的所在拍獵。彼暝昏拍毋見幾若隻的好馬，就派人四界去揣。隔無偌久有人來報講，佇岐山的南爿，有差不多三百個土人，已經將馬刣去啦；現時咧煮欲去食；若暗靜派兵去，會攏總掠著。秦穆公聽了吐氣講，我派恁去揣，是向望會閣得著遐的馬。今馬已經死，犯罪的人又遐ni̍h濟，若攏共伊掠來辦，賣免得予人講我看精牲較對重，掠人的性命看較輕。閣我聽見講，食好馬的肉，無食酒去贊伊消化，就會致病；遐个土人攏毋知這款的利害。就叫人將伊所帶來的好酒，擔去予遐个土人，教𪜶隨個分淡薄去食；遐个人聽了不止感激。
後來隔有一年久，秦穆公佮晉國的兵佇韓的所在交戰，穆公大敗，晉的兵已經將穆公的戰車圍咧。晉的領兵官梁由靡也已經搝著穆公所坐彼張車的馬。當彼站真危急的時，忽然看見三百外人，也無騎馬，也無坐車，手裡攑大刀，逐個一徛一套懸，雄kài-kài直直拍入來，看見秦穆公予晉國的兵圍咧，就胚死命，將遐个兵拍退，毋但救出秦穆公，反轉將晉惠公掠來。穆公看了真歡喜；就召𪜶來問講，恁是佗落的人，啥事今仔日來救我？遐个人講，阮就是舊年偷牽君王的好馬遐的人；感念君的大恩德，無辦阮的罪，閣驚阮破病。因為近日聽見佇遮咧相刣，所以相佮來欲幫贊君交戰；今真正有趁阮報答君的心。穆公聽了吐氣講，種瓜得著瓜，種豆收成豆。設使我舊年將隻的人掠去辦罪，今仔日呔會得著𪜶的力來救我咧？就問𪜶講，恁甘願入營做兵毋？逐家講，阮是土人，袂曉守規矩，毋敢做軍兵。穆公就叫人提金銀財寶賞賜𪜶；𪜶也攏毋收，做𪜶相辭倒去。
世間的人，通分作三等。有一等的人，你若用恩惠款待伊，伊反轉用歹來報你；這名叫鬼道。有一等的人，你若用好款待伊，伊也用好報答你；這叫做人道。也有一等號的人，你用歹款待伊，伊卻用好來款待你；這叫做天道。親像穆公咧款待遐个偷牽馬的人，照看袂免得有賞罰不明；m̄-kú罪不及眾，三百外人攏因為彼幾隻馬來受罪，卻又想了不忍，又閣知遐个土人是攏袂曉得法律佮利害。所以不如做情予𪜶，毋是愛得人因為按呢來呵咾伊，抑是有向望𪜶後來會報答伊，所以有通可取。試想現時有這號的人抑無；拍算無。較濟攏是彼號無想咱款待人怎樣，干焦會曉嫌人歹款待伊。耶穌講，著疼你的對敵；枵著予伊食，嘴乾著予伊啉；這就是用恩惠來報答歹款待咱的人。

宋國有一個好額人，𪜶厝的牆仔因為浸漬雨落傷久，續予崩一隙去。𪜶後生共伊講，這个牆仔若無修理，驚了會予賊入來。𪜶的厝邊一個老人也是按呢講。無想彼个昏，果然有賊來偷真濟物去。彼个好額人就真呵咾伊的囝是聰明，也憢疑厝邊彼个老人做賊來偷伊。
今照按呢共聽，彼个好額人的囝，佮𪜶厝邊老人所講的話，是上一樣，伊卻呵咾𪜶囝聰明，憢疑厝邊的人做賊；因為𪜶囝佮厝邊有親疏的分別。所以上一款的話，有兩款的款待伊。可見凡事著將心肝捀平來想；若無，攏袂免得有存坦親的心佇咧。

東部傳道見聞記
陳降祥著
台灣宣道社發行

「恁減無講，猶有四月日，就收割的時到嘛？我共恁講，攑目看園已經熟，通割啦。」遠東歸主派阮佇東部13月日久的傳道，予我哪同感主對學生所教示的這幾句話。因為東部猶濟濟兄姐毋捌去，閣東部的山地教會，是第一發展，所以我就無想家己的憨緩，好膽攑筆來寫「東部傳道見聞記，」報消息予關心東部教會的兄姐知，紲為著𪜶來祈禱。
佇見聞記的內面，有時有寫「阮」字，是咧指阮會裡的同工，因為許能君先生有佮我佇太麻里、富里、東竹、大里、玉里頂教會同工，閣一位施謙約先生捌佇豐田、壽豐、新城、花蓮、慶豐，佮第二回的太麻里等教會，所以若讀阮的時，咱會通想著這兩位同工。設使咱讀了若會通受鼓勵，日日為主做見證，就寫的人已經達目的啦。願咱佇主恩愛个內面相勉勵，相替祈禱，將所賰的光陰來榮耀主，是心所願。
陳降祥1960年8月2日

想著欲去東部傳福音，予我的心活起來，所以今年頭一擺，欲去東部做工，就佇路中拄著伊朗國王來南部參觀空軍表演，這是1959年3月14日上午的事。因為按呢我坐的汽車，著佇九曲堂歇睏2點鐘，等國王看表演煞，讓伊過路才閣開車。

逐擺若對高雄坐車欲去台東攏有聽見旅客咧談論後山路真危險。因為山路細條，若落雨閣會崩山，阻擋交通。佇6月中只有2日久，就反3隻貨物車，死3名，重傷幾若個，其中台東教會一位執事是司機，伊的車反幾若輾，落山坪，本身著重傷。閣逐擺坐車的時，會拄著旅客眩車錄錄吐。我本身也捌吐，總是往復坐25擺（一擺坐飛機）攏無覺得危險。後來有金馬號快車，實在坐了真舒服，總是著坐6點鐘左右，也是會厭僐。

台東教會對地理上，抑是交通上來看攏是真要緊的所在，所以我稱伊做大本營。佇13月日久的東部傳道，攏對遮出入，得著牧師，長執會友真親切的招待。溫榮春牧師佇遮牧會成十年久，做人溫和，𠢕協助同工，我得著伊全家的愛顧真濟，毋-若按呢，常對我工作的指導，替我買車票，鬥載行李，伊攏無嫌費氣，歡喜幫贊，應該著對𪜶說謝，溫牧師實在是傳道人的好模範。

去東部的人攏是佇西部拄著生活發生困難，搬去个較濟，卻也有的是有錢，有地位的人去遐做事業。不論是為甚物緣故去東部攏好，不過有一項，𪜶去了就無想欲轉來西部，因為遐好趁食，土地闊，通種作來維持生活；也有真濟兄弟，去遐趁著錢，生活富裕。我若問遐的兄弟講，「恁有想beh-koh轉來西部抑無？」𪜶講，「想是會想，總是後山土真黏，」意思是行袂開腳，因為好趁食，thái有影後山的土有黏咧？

佇5月中我去新港教會做工，這間教會對台東著閣坐汽車，50外公里才會到。若講起新港教會，就想著教界的老先輩高篤行牧師，伊光復後來新港設教會，後來有請林川明牧師來牧會。對in 2位佮兄姐的努力，這間教會成做一間東部有力的教會，教會的地點是東中第一好，所在安靜，對面有大海，行落崎仔就有港口，真濟漁船佇遐出入，空氣閣好，實在是小天堂一樣。遮个魚真俗，鬼頭刀一公斤賣到1箍8角，我佇遮一禮拜久，食真濟。諸位讀者，恁若愛食鮮魚，請你來新港。佇遮有簡牧師咧開醫館，紲幫贊山地教會个工。

佇新港教會，我愛閣講一個兄弟的事，伊是高牧師的第4公子，高傳立長老，伊佇遮開醫館，患者真濟，伊的厝佇教會隔壁，建築物美觀，我稱伊做新港的王宮。高長老對令尊高牧師个交代，盡忠佇教會，伊顧謙對我講，我攏無口才，也袂曉講道理，伊閣講佮伊蹛的男女工人，已經有5名來入教，領洗禮，真感謝主。諸位讀者，咱無口才無要緊，若會𤆬人信主就好。

對新港閣去20公里的所在，有一間竹湖教會，開設2年外久，做禮拜有4、5十人，信徒攏是對別位搬來的，特別有埔里方面的兄弟，幾若位佇這間教會咧活動。這間教會起佇大路邊，頭前向太平洋，後面有山，若徛佇台頂講道，有看著大海，有時也會聽著海湧huā huā哮的聲，親像看著一幅會出聲的圖畫。
這間教會開設以來攏無長期駐在的工人，𪜶真愛一位先生，總是倩攏無，若是長執真協力做主个工，會友四散佇山頂徛起，來到教會著行2點鐘的路，若是𪜶一禮拜久往來行無僐。
佇3暗佈道會，恩愛我去長濱佈道，遮離竹湖8公里，是鄉所在地，佇東海岸第2鬧熱的所在，遐的民眾真愛聽佈道，逐暗有3、4百人來聽，有村長，抑是鄉代表，專工對庄腳來聽，我佈道了𪜶猶毋散，村長要求講，請繼續來阮的村中傳道，場所佮叫人我負責，可惜我無工通去，真拍損。遐的民眾問講，「阮遮哪毋設教會？」予我袂曉應答。竹湖的長執真關心這所在，可惜𪜶的經濟力量有限，工人閣較是大問題，若毋是中會去開拓，實在有困難。主講，「通收成的是罪，做工个人少。」真有影。

我到初鹿教會做工的時，有拄著一位尼姑出身的女傳道，叫做男長老。諸位讀者，恁毋通誤會我講話矛盾，伊是女性總是姓男，東部的會友攏叫伊男長老，伊也是女中醫師，伊對我講，伊來台東的目的，是欲傳佛教，無打算紲來信耶穌，後來閣去讀婦學做女傳道，來初鹿做醫生兼傳道。伊真𠢕疼教會，疼主的工人，有一位謝先生佮伊協力起禮拜堂，宿舍攏真好勢，經濟獨立，做禮拜6，70人愛請專任的工人，毋知甚物人，有聽著主呼召的聲，歡喜應講，「我佇遮，差我、差我！」

2年前台東教會捌請我來佈道，這擺閣來是第二擺。台東有出名的風飛沙，大概是親像鹿港的氣候。教會是台東縣第一大間閣罪人，這間教會是日人時代的烏胎啦，前任的陳瑞山牧師佇光復的時，對𪜶接收來做拜堂，場所真闊閣好勢，總是真拄好佮台東監獄做隔壁。我佇遐佈道捌講，恁愛去天堂抑是地獄？若愛去天堂，著來教會毋通去監獄。親愛的兄姐，主共咱講，世間有2條路，一條到永活，一條透到滅亡，咱著引𤆬人行活路。

佇鄉村的教會中經濟好，長執熱心疼教會的，我想是池上教會。遮个長執真疼主，閣熱心，佇遐佈道的時拄著風颱，iáu-kú in出力，引𤆬人來聽佈道，我看𪜶的熱心真感激，𪜶逐人的事業也真成功，真正疼主的人，欲受主的賜福。遮个會友大半是客人，總是真𠢕講號老話，聽講歷代獨身的傳道若來遮做工，就結束獨身生活（就結婚），這是獨身工人个好消息，親愛獨身的同工，請恁著候補來遮做工，毋通失了好機會。

太麻里，佇大武到台東的一半路，對遮坐汽車去台東著一點鐘，車錢10箍。佇遮有各所在來的會友15戶，總是實在去禮拜的人無幾個，因為來台東禮拜，一個人著開30箍的所費，實在經濟佮時間毋容允。有一位台南來的陳兄弟，真意愛設教會，通予遐的人利便敬拜上帝，所以伊代先家己買一間店，做拜堂，紲請台東教會著去幫贊𪜶出世，因為台東教會2、3年久有設初鹿、建和、知本3間教會，有的無甚物成物，所以就躊躇，到8月3日牧師、長執、青年佮阮相佮去佈道，看見信徒熱切愛設教會，就佇佈道後个禮拜日，開幕典禮。對設教會到今仔日（8月日久）每禮拜上午有60名左右，下午3、4十名聚會，真感謝主。𪜶倩先生的薪金佮教會雜費攏家己負擔，會友雖然散凶，iáu-kú有人真甘心奉獻。若用這間教會做模範，逐間教會攏會通經濟獨立才著。阮佇1960年3月中閣來佈道一擺，按呢來做工2擺，我本身有去2戶未信者的家庭，主持做禮拜除偶像，其中一位是鄉公所的主計，伊的囝佇新竹聖經書院讀冊，伊講囝欲傳主的福音，我著緊反悔信耶穌。真感謝主，主予得救个人日日若加添。

富里教會是佇東部鄉村最大間的教會，張牧師少年活潑，會友罪，教會起真大間，是幾年前起的，開欲到20萬箍，通講是東部算有著的教會。遮个信徒真濟子女咧讀大學，甚至有保送生，真正「敬畏耶和華是智識的根本」。

阮去東竹做工6日久，因為遐無傳教者，教會就設法治蔡長老的家戶阮復習。蔡長老真熱心照顧教會，長老娘做產婆，生理是普通。阮去3日伊有咬人拾3個gín哪，阮去食飯的時，伊就共阮報告，我有共長老娘講，阮beh-koh蹛3日，你會閣咬人拾3個gín哪，伊對我講，th愛有遐好，遮是小所在，一禮拜若齊勻拾3個就真好啦，總是到阮欲離開，正實閣拾3個，共拄6個。蔡長老娘佇這6日久，為著主个工佮家己的事業真無閒，總是伊攏無出怨言，笑gī-gī。佇遐佈道真好成績，有300外人來聽，總是真可惜隔日就連紲落大雨，紲袂通繼續，所以咱著常常趁機會做工。

大里教會是東部出名的教會，會友罪，經濟好，青年活動，聖歌隊𠢕唱，有幾位長執真關心教會，也有馬大姐會出手路菜。我三年前捌來佈道，這擺是第二回，我佮𪜶攏真熟似，婦人會設法的伙食頓頓好，實在毋免就按呢，會拍歹嘴斗。佇遮有一位詹長老，就是會煮手路菜的馬大姐，俗語講，「佐料夠也著新婦𠢕」，真正有影。遮个會友講話有各樣，「Ch」佮「S」講相反，𪜶叫「王先生」是叫做「王煎爭，」吟詩「主矣，我心疼你」𪜶吟做「使啊，我唚疼你」，總是佮𪜶做伙久，聽慣勢就好。特別佇遮我愛提起的，是遮个青年真𠢕協助佈道的工作，無論分傳單、歕樂器、唱歌，男女青年攏真勇敢，逐下晡去做，所以我去2回的佈道，攏真好成績，每暗有300人以上，我也愛鼓勵各教會的青年，著按呢來盡力佇主个工，因為保羅講，「恁莫得因為恁的少年予人看輕，……就做信个人的模範。」

瑞穗佇花蓮縣，也是鬧熱的鄉鎮，可惜教會起佇會友柑仔宅的一角，真偏僻，做禮拜的會友20人左右，總是有2、3個長執真熱心，教會經濟雖然弱，總是𪜶有抱大的計畫，欲買地較近街面，通起拜堂，所以會友就出本種柑仔，已經年外久，若到3年就有收成真大，可惜我去的時，柑仔樹拄仔著病，予遮个會友為著消毒的工作，做到無閒試tshànn，毋-若按呢，長執真期待我佇佈道期間通大宣傳福音佇街面，可惜到時攏落大雨，只有會通佇許長老的店內佈道，佳哉許長老真熱心，搝厝邊隔壁的人來聽，才有5、60名的聽眾。m̄-kú聖神做工，魔鬼也做工，佇佈道的第二暗，高長老的新婦偝gín若佮伊的大家欲來赴會，彼時日頭暗啦，閣拄搪落雨，𪜶咧趕路來赴會，忽然佇後面一個醉漢，騎車撞倒高長老的新婦，人倒佇地裡，死死暈暈去，別人趕緊扛伊來予醫生注射，到我佈道煞猶毋知人，阮同心替伊祈禱，到我離開瑞穗的時，身體有好勢，感謝主的憐憫，佳哉婦人人偝的幼嬰攏無甚物事，實在是不幸中的大幸。「萬項事沓沓來，是欲予聽上帝个人得著利益」，願主保守這間微細的教會。

觀音山教會的長老講，阮真愛出名的牧師來佈道，總是無人欲來，這是𪜶的吐氣，親愛的同工，咱敢毋著更加愛這號弱小偏僻的教會媽？佇大禹落車，著閣行40分鐘的溪埔，才會到拜堂，總是到位你看著這間3層懸塔的新拜堂，就袂記得行溪埔的厭僐，這間拜堂已經起3年久，猶未是á-geh，有一位蔡長老，無暝無日負責這個工作，塗水佮小工攏是會友家己做，婦人會真出力做小工，𪜶聽我欲去做工，這位女長老講，「煎爭欲來佈道，教會無sînn欲俺散？」（先生欲來佈道，教會無錢欲按怎？）原來𪜶講話「Ch」佮「S」也是講相反，這位女長老，就對長執會提議，佈道一切費用，𪜶婦人會欲負責，男的長執問講，恁減會趁錢？𪜶講，阮袂趁錢iáu-kú會想辦法。結局𪜶鼓勵一個姊妹獻一隻雞，抑是鴨，𪜶總共獻30外隻，用到有賰，通轉入做教會的路用，真正「一把麵粉，一點油用賣完」，這號信心的奉獻，有大功效。

鳳林鎮是鬧熱的所在，教會也有真久的歷史，客人的會友鎮大部份，來遮牧會的吳先生才結婚無幾月日，𪜶攏會講半青熟的客話，真正有影入吳門，趁吳法，佇3日間的佈道會，𪜶設法場所佇市場口。佇阮佈道的第二暝，佛教也請台北清祥法師來廟口講佛，𪜶的廣告紙佮咱的貼做伙，予鎮民覺得親像基督佮佛教咧拚館，總是咱3暗的聽眾，有對150人進到200外人，感謝主。佇遮有一位疼主的友長老，佇某某事件拄著大冤屈，犧牲丈夫佮2個囝（丈夫佮大囝是醫生），伊iáu-kú無失志，疼主到底。願主加添氣力，予伊袂記得後面的苦事，只有向頭前所插的標來走，通到彼日，得著召咱的个賞。阿門。

我坐車到佇豐田，揣拜堂半點鐘久，才揣著怎樣隻小所在，著揣遐久？原因是教會才設一年久，搭草寮佇庄尾，所以才僫揣。這個教會，是一位教界的老先輩胡先生開拓的，雖然只有設教才一年，iáu-kú做禮拜有4、50人，攏是新會友。𪜶代先買一塊成百坪的拜堂地，先搭這間草寮，通做禮拜，總是這間草寮拜堂，有拄著大災難，予風颱連連揠倒3擺，到阮去佈道的時，𪜶對第3擺的倒閣揠徛起來，我稱這間拜堂做不倒翁教會，總是𪜶無因為所拄著个多難來灰心，𪜶閣計劃，將所獻的錢，掠豬仔囝予人飼分，向望2年後會通起一間10萬箍以上的拜堂，𪜶的向望真大，所以傳道先生著加倍的無閒，巡會友，著紲巡教會的豬仔，看有大隻袂？這款的牧會，我頭一擺看著，我相信「盡力佇主个工磨毋是空空。」閣聽講，遐的警官真囉唆，若是阮佇遐佈道，真好機會，直到煞尾暗，有5個警官來臨席，加添阮的光榮，著呵咾主。

阮去壽豐教會做工的時，有受請去做家庭禮拜的主理，彼个家庭是外省人佮山胞姊妹結婚的家庭，只有婦人人有來禮拜，阮做禮拜了，就看見彼个姊妹提錢予傳道先生，我問伊甚物意思，伊講是家庭禮拜的獻金，雖然是120箍，總是逐戶都有照按呢，隨意奉獻，聽講豐田也是按呢，我想這是真好的習慣。有都市教會佇家庭聚會，常常出餅、糖仔等，為著按呢有真濟的議論，所以就廢止出糖果，換做獻金，iáu-kú是無慣勢，實在著向小教會來學習，瑞豐教會已經有5年的歷史，豐田只有一年，總是2間教會的主日學學生，攏有成百人，可惜兩間攏欠缺主日學教員，我想新設的教會若更加用工佇主日學的工作，教會的確興旺，所以做傳教者真需要培養做工的人才，來相佮發展主的聖工。

阮到慶豐做工，這間教會長執佮先生真協力，所以阮去佈道，𪜶也真gâu準備一切的事工，結果就是得著200名的聽眾，真致意來繼續聽。𪜶來聽佈道，是自發得坐佇頭前的椅寮，照按呢順序坐位，頭到尾攏真安靜，因為拜堂袂通收容遐罪人，只有著佇拜堂前的外埕做會場，有時拄著雨物仔，iáu-kú聽眾攏無走，表明𪜶求道的心，真熱，阮佈道的期間已經完，長執要求繼續閣佈道，若是阮著閣繼續去太麻里做工，致到拍損機會，總是自在教會的鄭傳道，伊也是有佈道的恩賜，就對眾人宣佈，明仔暗伊本人欲繼續佈道，請眾人著閣來聽，真感謝主，阮遠東歸主的會長，黑牧師派阮出來佈道的目的，也是在佇遮，愛鼓勵每一間教會，本身有繼續佈道的精神，來引𤆬袂信个人歸主。所以做傳教者，抑是信徒毋通推辭講，我無佈道的恩賜，致到貧憚，每一個人若甘願努力學習，逐人攏是佈道家，無有甚物叫做特別个恩賜，我想真正的恩賜，是對甘願，努力來學習就會得著。願主對台灣閣興起濟濟愛佈道的同工到佇逐所在，去播傳拯救的福音。

去鹿野佈道所，只有看見崎仔頂一間竹仔厝，以外無甚物，佇遮有一位理髮店的兄弟，受交代教會的鎖匙，以外的會友攏四散佇山頂，這間教會是關山母會來設的，每禮拜下晡關山教會的徐教師來咧做工，聚會有30名左右，徐教師禮拜早起著負責關山教會的主日學佮講道，到下晡時無通歇晝，著隨時來鹿野佈道所，對主日學開始到佇講道了才轉去關山，實在是一個真拍拚做工的同工。我佇鹿野做工一禮拜久，伊每下晡來，暗時去山頂佈道，佈道煞著閣坐12點外的火車轉去關山，一禮拜久攏無缺席，閣我去關山一禮拜久，伊也是熱心同工，予我真感激。佇關山有孫牧師娘設的山地保母學校，有40名的學生每暗來參加培靈會，得著胡牧師个千金替我通譯國語，伊的通譯非常的機智靈敏，予講道的人攏無感覺有甚物無自由。以前佇潮州教會，有一位陳小姐，也是真𠢕通譯，今我所呵咾的這2位小姐攏嫁傳教者，真正是主好的選召。願主賜福𪜶𠢕幫贊丈夫佇教會一切个工。

佇東部的教會，除去幾間較熱心聚會的教會，禮拜頂下晡以外，攏是禮拜上午佮暗時，所以濟濟信徒只有禮拜一晡，我佇東部13日久做工，若佇下晡時無禮拜的教會，覺得真各樣的款式，照我本身的感覺，也是禮拜頂下晡較好，較有一個全守禮拜日的意義，總是佇東部禮拜下晡無做禮拜的教會攏有婦人會，新設的教會也有組織。我去知本教會，𪜶只有設2年外，教會猶真幼稚，總是也有婦人會，佇遐的潘傳道是一個獨身者，總是婦人會攏伊咧主持聚會，遐个來赴會的姊妹攏是新會友，袂曉主理，潘傳道著負責主理，訓練𪜶讀聖經，祈禱。潘先生做這個工，我想將來欲選先生娘，會通做真好的參考。佇遮有幾位會友，是對遠東歸主柯牧師來佈道得著道理的，𪜶猶真數念柯牧師。主捌講「歹人中有一人反悔。就佇天裡也欲為著伊歡喜，」所以咱做主个工毋通厭僐，「著盡力佇主个工，著磨毋是空空。」

使徒保羅捌寫批予哥林多教會講，恁有食乳个嬰仔教會。阮來新城頭一擺看著嬰仔教會，這間教會是華博士來佈道，紲聚集慕道友來成立个教會，有闊闊拄好的土地，也起一間真好勢的拜堂，總是做禮拜的人只有20外人，信徒對道理捌無偌濟，因為教會只有設半年久若定。佇遮戴傳道自在做工，伊佮先生娘攏是對未信者的家庭予主呼召出來做主个工的，真通歡喜。𪜶捌拄著所疼个細囝（長男）跋落水窟死的試煉，總是夫婦有對無暝無日的祈禱，來贏過這個大試煉，更加無灰心，為主熱心傳福音，通做拄著試煉个兄姐真好的鼓勵。新城是蘇花公路的入口，也是東西橫貫公路的入口。離新城無偌遠，有出名的太魯閣，風景真媠，附近也有出名的之遠紀念禮拜堂，現在建築中，聽講會起真媠，通紀念一位山地姊妹為主的福音怎樣無嫌勞苦，實在真有意義。

想到以利沙行到思念，有一個好額的婦人人，建議伊的丈夫起一間細間寮予以利沙蹛，這個故事予做工个人真欣羨，總是我這擺去光復做工，有周執事設法治糖廠的招待所予我蹛，一切的設備贏過旅社，工人也真親切。周執事是糖廠的總務課長，全家信主猶無偌久，總是伊佇職務關係會通鼓舞糖廠的同事來聽道理。
佇這間教會，閣有一位真可取的陳長老，是袂通無講的，伊真熱心幫贊教會一切个工，論經驗、熱心、疼心伊是一個主忠心的工人。我問伊做甚物事業，伊共我講，阮是硩做夫婦坐對相的工作，我問講thái有彼款職業？伊講有，阮硩做棉被，毋是古早式用拍--的，是用美國式車的，著夫婦坐對面相佮用針車做，一日會通做幾若百領棉被（就是救濟的被彼款的），所以有自由的時間通幫贊教會。佇佈道時間真𠢕鼓舞人來聽，致到連拜堂外也真罪人，予我感覺佈道毋若講師𠢕講真要緊，就是信徒大家熱心分合作閣較是要緊。

東中第一大間的是花蓮教會，我佇6年前捌受請佇遮做8日久的工，所以遮个長執、青年、會友有一面个相熟，陳牧師佇遮領導十年久，教會的量佮質攏有充實，每堂的培靈會有300人左右，佈道有閣加求道者來，總是無6年前4、5百人的盛況，聽陳牧師講這6年來各教會真捷佈道，所以會外的人較慣勢啦，按呢照看有時著致意佇會內的造就，閣較有利益。
今這間教會決定案60萬箍以上欲新起拜堂，錢已經有3份2以上便啦，𪜶欲起一間東部做大間的拜堂，牧師克己家己的生活，獻一萬箍，就20人綴伊獻1萬箍，有的閣較濟，真感謝主，有彼號牧師就有彼號信徒。我相信佇台灣的教會，若出濟濟以身作則的傳教者，穩當濟濟教會欲得著復興，可惜有的是為著飯碗，有的是為著利己，毋願徙位，致到教會若鬆散、衰微，有的甚至結黨分爿，實在真通傷心。保羅常常對會友講，「兄弟啊，恁著學我，親像我學基督，」咱傳道人也著按呢，講道的時叫信徒獻10份1予上帝，家己無實行，你想會友減有人欲奉獻10份1媽？所以咱著學陳牧師的模範來疼主。佇遮第8暝聚會，我有特別个講演，題目是「同信結婚問題」來赴會个兄弟姊妹，約有300名左右，濟濟做父母个講𪜶對子女鞋結婚問題，真頭疼，這是現在各教會所拄著个事實，向望教界有專門的指導者出來指導會內的青年，有理想的結婚來建設基督化家庭。

出外做工，心第一艱苦的是拄著破病，因為袂通照所計畫个去做，閣予所請个教會失望。到玉里做工有拄著破病，致到著請宣教師來替2暝的培靈會，到第3暗我就拖命家己負責，猶閣有3暗的佈道會，閣家己繼續講道，來完成所計畫个工。遮个先生長執，會友攏真關心我的身體，長老有西醫，也有漢醫。蔡長老用西藥佮注射，李長老是廣東人，也是中醫，伊也提漢藥來，逐日都是用中西兩用的藥咧攻我身軀的病。閣有一個老姊妹去佮幾若擺的珍珠琥珀來予我食，予我感覺無胚命講道對主對人攏袂得過，雖然是出外，iáu-kú是得著天父佮人的愛顧滿滿，感謝主。佇遮个培靈會每暗有一百人左右，佈道會拜堂的椅有坐到無位，總是這款大所在袂通講是真好成績。蔡長老共我講，玉里連鞭欲做醮啦，所以有人毋敢來聽道理，到我來鳳林的時，玉里就做醮，有幾若十萬人去看鬧熱，實在是真烏暗的所在。我欲離開玉里的時，遮个兄姐真罪人來車頭送行，佇台東、東里、花蓮等做工了，欲離開也是按呢，那予我感覺做主的僕人毋通辜負主的疼，佮眾兄姐的期待，才有榮光主。

建和教會是台東教會的支會，傳教者去做兵，教會隔壁的謝先生暫時負責講道，照顧教會，伊是自發得做主个工，真感心。可惜這間教會無甚物平地人來做禮拜，攏是山胞，實在是換做山地教會較有合。佇遐講道著翻譯做山地，所以一禮拜的佈道會有台東教會阿蘭姐來做通譯，伊捌5、6種的番社話，實在真通幫贊山地傳道來聽佈道个人每暗有2、3百人，大步份攏是山地人。佇遮徛起的平地人，也是真硬心，咱應該著閣較致意替這所在的人祈禱，求主予𪜶有得救个機會。

大武是台東線要緊的所在，車的出入，攏有佇遮停睏，有時10分，有時30分，這條街真鬧熱，攏是生理人，除去芎蕉、木瓜以外，逐項都真貴，是咧摃隻的出入的旅客。佇遮到台東猶有75公里以上，可惜無教會。遮有一位對東港來做鄉長的黃先生，伊真意愛設教會，是一位熱心的慕道友，伊愛地方有基督教的信仰，雖然家內个人猶未信主，我佇遐做工有蹛佇伊的公館，受𪜶的招待。頭一暗的佈道有一位永豐教會搬去的買兄弟佮全家的人，見著我的面歡喜到流目屎，買太太講，我一年較加毋-捌聽著道理，我問伊，你毋捌去做禮拜媽？伊講阮無禮拜堂通禮拜，我聽了真傷心，愛禮拜的人無拜堂通去禮拜。台東教會有盡力咧設法，欲開佈道所佇大武，若是路遠猶有濟濟困難。黃鄉長講若會通佇遐設教會，土地伊欲鬥負責。親愛的讀者，咱敢毋著替這所在設教會的事來祈禱媽？

2月中佇花蓮教會做工的時，康教師來訪問阮，紲託我佇2月18日到花蓮監獄傳道，我真歡喜，就答應伊，到彼日上午9點半，康教師就來𤆬阮去。到位代先佮典獄長講話，後來就開始聚會，康教師思會，施先生教歌，約70外個犯人大聲唱「至好朋友就是耶穌」，我將這句做題目，傳「耶穌基督來世間是全工欲做歹人的朋友，伊才疼咱，恁敢毋接受耶穌的疼，來做你至好的朋友媽？」𪜶中間幾若人受主的疼感動流目屎，決心欲接納耶穌做𪜶的救主，到阮欲離開監獄的時，𪜶對阮講，先生請恁閣來，我有答應3月中會閣佇市內別間教會做工，所以會閣來，可惜阮欲去的教會寫批來講有圖合，阮紲無閣去市內的機會，也無通閣傳福音予遐的受關的朋友聽，實在對𪜶真抱歉。主捌講，「我佇監裡恁來探我」，這句話感激我，著怎樣閣較致意監獄傳道，可惜真無機會，也無盡本份，向望佇監獄傳道的同工毋通厭僐這個使命，也咱遮个信徒著常常為這個工作相替祈禱，通予遐的朋友得著重頭生的生活，是所向望。今我寫平地教會的傳道消息到遮結束，閣來欲寫山地教會的見聞記佮個人消息予咱做參考。

來東部的同工，大概攏會志願佇山地教會傳福音，特別來過東部的宣教師閣較是同感。東部山地教會逐所在有，信徒罪，大半个教會信徒真熱心，可惜有下面幾項的困難，就是1）做工个人少，（佇新港方面10間教會只有3個傳教者）。2）信徒的經濟困難。3）交通大不便，閣傳福音也有言語的困難，因為台東、花蓮2縣的山地人有7族，講話無相同，𪜶欲向別族的人傳道，是用日本話做傳達的工具。咱平地牧師有4位，專門做山地教會巡迴的工作，也有宣教師，女傳道佮平地教會的牧師，咧鬥幫贊山地傳道个工，𪜶大概也是用日語佮國語來講道理。雖然是隻罪人出力硩做這個工，總是照我所看，若親像舀水無夠𪜶啉止渴的款，這是山地教會的實情，咱應該著閣較為著山地傳道，來奉獻佮祈禱，照實情來看，𪜶有真濟的困難，總是𪜶也是佇困難中咧生長。下面愛繼續報咱知隻的消息。

有一個巡迴宣道師共我講，𪜶區內有13名的同工，其中3名每月領3百箍，4、5名每月領一百箍，其他的人攏無領，我問𪜶欲怎樣生活，伊講去掘坪種作，抑是上山挽樹籐來賣，佮飼精牲來維持生活，伊閣講，日時上山做粗工。閣無錢通買冊來讀，看欲哪有甚物道理通講，總是𪜶無因為領少，抑是無薪水通領就貧憚，𪜶實在盡力做𪜶所會做鞋。諸位讀者，你感覺按怎？

有一早起我去新港的山地教會訪問，看見佇新起个拜堂內有40外名的男女咧讀馬可福音書，有一位30外歲的兄弟唸一句，眾人綴一句，是阿美族話，𪜶看我入去，彼位咧教的兄弟就來佮我相請安，我問伊是牧師媽？伊講毋是，伊是石坑仔教會（離新港約27公里）的長老，獻身去逐教會輔導讀聖經，因為這本阿美族的馬可福音書，拄才翻譯好，𪜶用家己的話，讀聖經非常的歡喜。我想這位青年長老獻身做這個工，也是講賣出的歡喜。

咱聽著這句話，毋通著驚，著鬥歡喜。我佇大武佈道的時，因為遐無平地的教會，所以大鳥的宣道師就請我佇3月15日（1959年）的禮拜，佇遐講道，彼个鄉社真整齊，景致真媠，咱的教會佇崎頂。咱有主日學，主日學了就有大禮拜，竹仔厝的拜堂坐70外人拄好滿，大家注神聽講道，我用無自然的日語，宣道師翻譯做排灣族的話。到講道煞，宣道師報告，禮拜後會友毋通散，欲拆拜堂，我問怎樣欲拆，伊講，佇山頂起一間新拜堂，現時起到窗頂著搭架，無料，所以著拆舊拜堂來搭，我聽了真歡喜，就佮𪜶去看新拜堂，看了無錯，佇山地若有3萬箍起的拜堂，算也袂失人的禮啦。

佇大鳥閣予我感覺一句心適的話，就是天主教堂雖然起了真媠，總是禮拜日靜靜，我問宣道師講，哪無看見𪜶咧聚會啊？伊講𪜶若有麵粉來，教友才有來做彌撒，（彌撒是𪜶的禮拜）若無麵粉就無麵虱，我想了真正著，因為麵虱是專門咧食麵粉，若無麵粉麵虱無去別位討食，欲餓死媽？佳哉咱的信徒無麵粉，也會來敬拜上帝，願主予𪜶得著比麵粉閣較大的福氣。

閣佇大武的附近，訪問南興教會，佇遮有一位宣道師捌做鄉民代表，伊真出力傳福音，佇庄裡也受本族的人歡迎。佇遮咱的教會佮天主教堂厝邊排做伙，神父為著天主教徒起媠的拜堂，𪜶就笑咱的是破草寮，咱的會友就共𪜶講，阮的拜堂是家己的，彼間媠教堂是神父起借恁--的，恁家己無拜堂。後來咱也重新起一間新拜堂，開幾若萬箍，閣設幼稚園，2位保母只有訓練半年久，就真𠢕教。起初也有天主教的gín若來讀，後來神父知影，就禁止𪜶的gín若來讀咱的幼稚園，實在是真全權可憐的教派，予咱更加認捌天主教是甚物？

佇平地傳福音的時，常常受著山地教會的幫贊，佇大武佈道有大鳥、南興佮附近的教會來幫贊，我對𪜶說謝的時，𪜶就講「這是阮的本份，設使若毋是有言語的阻礙，阮就已經對平地人傳福音，因為𪜶真可憐，猶咧拜偶像。」閣佇長濱向平地人佈道的時，竹湖教會設法欲予我蹛旅社，總是附近的山地教會，請我去歇𪜶遐，就是石坑仔教會。這間教會有300左右的人咧聚會，拜堂地闊整理了真清幽，我就無客氣蹛𪜶遐，𪜶隨時派婦人會幾若個姊妹來煮食、洗衫等招待。暗時聖歌隊佮樂隊來鬥應援佈道，聖歌隊唱國語，四部唱真好聽，無輸都市教會的聖歌隊，樂隊合奏也是四部的，實在天才。佇長濱的佈道遐ni̍h盛況，是全靠山地會友的大幫贊，我共𪜶講，平地人的佈道得著恁的大幫贊真感謝，𪜶講「先生，水應該是對山頂流落來」，意思阮應該著向平地人傳福音，我聽了非常的感激。佇遐佈道的時，拄搪一暗落大雨，𪜶當值的長老講（遐無傳教者）先生下昏踮阮的教會來開培靈會，我講落雨減有人欲來？伊講，有，到聚會的時有2百人準時來出席，聚會煞長老對會眾講，咱明仔早起7點閣來聚會好無？大家贊成，到隔日早起7點前就有140人來赴聚會，𪜶的長老講，的昏若落雨袂通去佈道，猶原欲聚會，總是彼日天氣真好，就閣去繼續開佈道會，𪜶真向望後回專工為著𪜶來開培靈會，𪜶實在是枵閣嘴乾，總是經過一年久猶未為著𪜶做甚物。佇遮也是有幼稚園，2個保母教60名的gín哪，唱歌、遊戲，真天真瀾漫，若照按呢看，閣無幾年後，山地教會對佇宗教教育的發展會贏過平地教會。
因為佇關山有孫牧師娘設的山地保母學校，對東部各族各教會派女子來讀，食費、學費攏學校負擔，畢業了若派去教會薪水聽講也對孫牧師娘，所以會真快普及宗教教育的事業。主講代先的濟濟欲做路尾，路尾的也有个欲做代先，真正有影。

特別佇新港沿海彼條線路，你若坐自動車會常常看著拜堂起2間對相，就是咱的佮真耶穌教的。佇這方面真耶穌教，真發展，雖然贏咱，總是也是毋認輸。新港个真耶穌教，是全省第一大間的，佇新港有4間拜堂，就是山地長老會、真耶穌教、天主教，這3間攏起真大間閣媠，相離無偌遠，只有平地的教會第一細間，實在真無比並，向望信徒若加添，會通閣起較理想的。親像按呢，山地的所在有時毋但拜堂2間對相，有時3間tshāi 3角形做伙，我講是傳福音的拚館，所以咱若無訓練濟濟好的工人，是無辦法通比別教派較進步。

新港的山地教會，建築開20萬左右，山地處幫贊小部份，以外攏是𪜶家己出力奉獻起的，拜堂會通貯約400人以上，是水泥鐵筋起的。我佇新港做工的時，𪜶拄好準備欲做獻堂式，山地人的牧師來拜託林牧師排獻堂典禮的順序，其他逐項也攏靠林牧師共𪜶設法。親像按呢山地的傳教者是隻ni̍h幼稚，向望山地處會常常聚集𪜶進修的機會來堅固山地傳道的事工。

佇山地有一個歹習慣，就是隻的阿美族的人，（檢采別族也有）若割粟仔了，庄裡的人著聯合做收割節，大家著刣豬煮鮮臊，啉酒、跳舞，若是全庄信主的已經廢止這號歹風俗，若有天主教，抑是無信主的人，𪜶會來招咱的會友參加做節，總是幾若所在，咱的會友有共𪜶拒絕。天主教徒真愛食酒，𪜶會攻擊咱，總是咱會共𪜶講，恁無聖潔的生活，阮袂通參加，恁犯恁，阮犯阮。所以每庄，若有基督教佮天主教𪜶攏會相攻擊，水火不相容，特別有時一家庭信2教派的，𪜶雖然仝內面食飯，也是無講話，親像對敵一樣。我講咱毋通怨恨𪜶，無佮家內个人講話，𪜶講起信天主教个毋佮咱講，毋是阮毋佮𪜶講，耶穌捌講，「對敵是佇你家內的人」敢是咧指按呢嘛？

佇關山教會做工的時，有去參觀孫牧師娘設的山地肺癆療養所，這攏是免費入院，山地人真濟著肺病，實在有可憐，向望主會醫治隻的人，予𪜶心神肉體攏受醫治。我閣幾若擺去參觀山地保母學校，佇遐做工的時，𪜶拄咧期考，40名的學生，為著考試拚到無暝無日，考題實在真淺，總是佇這幾日久有3個學生起痟，予其餘的學生佮先生著大驚。我問𪜶，發痟著偌久才會好？𪜶講考試了就好去啦，通知考試是𪜶真大的驚惶佮重擔。

猶原佇關山的時佇禮拜日有族的宣道師，對花蓮縣萬寧鄉𤆬18名男女青年來參觀保母學校，佮訪問關山教會，彼下晡佮教會T。K。親牧會，會中𪜶有穿番衫跳舞、吟詩、遊戲、歌詞是「主治十字架頂受苦慘死。」𪜶遊戲排做十字形真媠，調也是𪜶的調，𪜶的先生若說明予我聽，予我受大感動。𪜶閣合唱真濟詩，一位褪赤腳的青年擔任指揮佮起調，真活潑，最後𪜶有唱，聲懸閣整齊，非常𠢕唱閣真在膽，我問𪜶學偌久，𪜶講阮的聖歌隊成立猶未一年，真正是本事，賣一年會遐𠢕唱。𪜶的男子看起來穿插較袂遐整齊，若是女子真流行，穿尼龍的衫，面肉白閣媠，無輸平地人，𪜶真愛來西部旅行。

天主教佇東部用真濟本錢起拜堂，𪜶紲宣傳西部無長老教啦，攏返來信天主。所以濟濟信徒問我講，到底是事實抑毋是？予我想了真好笑，我用新興教會做禮拜的幻燈片予𪜶看，佮去甲仙開幕典禮倩7台遊覽車的幻燈片予𪜶看，𪜶就明白天主教的白賊宣傳。我真愛西部都市的教會，招待隻的古井內的信徒，過來參觀通加添𪜶的信心佮見識，免受別教派的引誘，來搖動𪜶的信心。閣較要緊的，就是佇山地教會的工作人員，著常常用工來助就𪜶有四正的信仰，予𪜶有堅固的信心佇風險个日抵當會牢。

日本人𠢕選擇神社地，佇東部濟濟是日本人的移民村，見若是移民村，一定有神社。有所在，移民村佇光復後，予本省人接收來，就將神社改做廟予人敬拜偶像，若是神社山地人接收來，𪜶就改做禮拜堂。佇壽豐阿美族的教會就是神社改造的，真理想，環境好，閣合用，若無山腳彼支大神社門無人知這間拜堂是神社改的，因為𪜶閣用幾若萬箍，用水泥鐵筋，改建到煥然一新，予欲去做禮拜的人會生出莊嚴的心。阮佇禮拜後去參加𪜶的禮拜，先生講道中，看阮入去真歡喜，後來有請我對𪜶講話，我有講幾句的請安，𪜶真歡喜，實在也有需要咱常常對𪜶鼓勵。

咱若想著台北、台中、台南、高雄、屏東等个好教會，就欲想講是長老會的大教會，總是事實台灣長老會，第一大間的教會是東部阿美族的光復教會，這間教會做禮拜只頂晡有600人以上，祈禱會有300外人，咱平地的教會有95年的歷史，有一間規模遮大的教會抑無？𪜶現在佇神社地起一間長100尺，闊40尺，水泥鐵筋的禮拜堂，𪜶所用的鐵支真大，因為驚地動佮風颱的關係，這個舊神社地是一粒的小山，佇光復最懸的所在，環境真好，坐汽油車看得真清楚，欲peh上山頂的入口，也是有一個大神社的門，拄好佮壽豐教會相同的環境，不過這間拜堂才起到窗頂的所在，現時猶無錢通繼續進行工事，我問𪜶工事費預定偌濟？𪜶講阮袂曉預算，只有起到好為止。這款信心佮奉獻的精神，減有較輸平地教會媽？驚了「濟濟代先个欲做路尾，也濟濟路尾个欲做代先」我信這句話會實現佇山地教會。

東部的山地教會，現在是建堂最高潮的時期，我佇舊年親目看見的，有12間，才个攏是平地的山地教會，毋免入山証，𪜶所製的藍圖攏是現代式的建築物，對成十萬箍，起到幾十萬箍不等，𪜶會通用省錢起媠閣勇的厝，彼个起法是按呢：水泥、鐵條、瓦，用錢去買，木料、沙攏會友家己出工採集，師父工請會友做，總是工錢真俗，小工一概會友做公工，所以會通省3份1的費用，實在真通做咱的模範，𪜶每間只有得著山地處小部份的幫贊，以外無當題錢，只有家己粒積奉獻。譬如來講，3年前我去探訪萬寧教會，彼時只有一間破草寮的拜堂，𪜶看見隔壁一間木造品氣真媠的天主堂，就決心欲起新拜堂，特別婦人會每一個會員，議決飼一隻豬來奉獻，到我舊年9月閣去訪問𪜶的時，就看著一間拄起好的，水泥鐵筋的新拜堂，予我受真大的感激，佇隔壁的天主堂連會通比得都袂，予咱知𪜶起拜堂的熱誠，志氣是偌ni̍h大？

新港林牧師，娶我探訪附近一間阿美族的教會，𪜶只有20外戶，也起一間7、8萬箍的新拜堂，聽講獻錢獻工以外，一個會友著閣獻一個窗料，其中一個窗框是已經歹去啦。阮講這個窗料無好，一位長老講，這個會友信仰臭去，所以獻這個爛的窗料，這句話也予我受大感動，咱毋知捌用爛的物。獻予主抑毋捌？咱著真謹慎。

芝苑這位福音个女戰士，是颱ia攄族中無人毋捌的，佇日政時代伊真歡喜勞苦傳福音佇同族的中間，光復後有人寫一本冊叫做《伊𤆬𪜶出》，也通講是《之遠傳》。孫牧師為著欲數念伊傳福音犧牲的精神，佇太魯閣入口的山腳為伊起一間「芝苑紀念禮拜堂」雖然起無大間，總是真藝術的起法（親像台灣神學院用石頭、鐵筋、水泥起）的這間教會，也通講歷史上值得紀念的教會，佇遮環境媠，通予橫貫、蘇花兩公路的旅客瞻仰基督徒的傳教精神，真正傳福音的人，𪜶的腳步媠到怎樣？」阮一行四名入太魯閣遠足，拄好橫貫公路受水災大損害，歸條的水泥路，攏流歹，姑不將著閣用磅子磅山坪。幾若百人硩做光景予阮著驚，為著欲開這條路遐苦心媽？通知咱的主替咱開一條永活的路，所出的代價偌大，咱也著按呢無嫌勞苦趁機會傳道理予遐的未得救个人來報答主的大恩。太魯閣的景致真媠，我愛請諸位讀者有機會去𨑨迌，你就欲感覺上帝創造个奇妙佮偉大。聽講天祥的景致閣較媠，總是彼時路歹袂得入。

佇東部有3間讀冊免錢的學校，就是咱長老會佮孫牧師娘個人所設的。頭一間是玉山神學書院，位置是佇壽豐池南村，對花蓮到壽豐，有公路汽車對書院經過，遐的山水景致極其好，花蓮縣想欲將彼位做風景區，致到師院新校舍的建設受濟濟的阻礙，現時學校只有幾間竹仔厝佇山坪，頭前有一個大埤也有山，景致真媠，親像一幅的圖。阮佇壽豐做工的時，有2擺去遐划船釣魚，也佇學校食飯，校長高牧師真認真經營學院，學生佇功課以外，有整理學校用地，懸低掘予平，無路造到有路，閣也有造林，栽柑仔，攏是先生學生三敆做，有一位張牧師對這方面真有經驗。佇禮拜日學生受派到山地本族的教會去做工。這間學校，總是事實前途猶真濟困難，咱著多多為這間學校代禱。
閣來第二間是佇關山鎮，交通利便，所在合用，是孫牧師娘設的，有40名的山地女子對逐族的所在派來讀冊，起頭是讀半年久，就畢業派去各教會教幼稚園，雖然只有讀半年，總是𪜶有音樂的天才，彈琴、教歌、遊戲，攏有特色，無輸平地教會幼稚園教的節目。對這間學校已經出真濟老師，現在聽講是2年制，胡牧師兼校長咧料理，𪜶也是讀冊、食飯攏免錢，所以山地女子真愛讀。
第3間是慶豐女子護理學校，也是孫牧師娘設的，請卓牧師娘咧料理，學生40名，猶原對逐族來學的，𪜶逐早起有早天祈禱會，禮拜日也著去本族幫贊主日學，遮个學生暫時佇慶豐教會內讀冊，無校舍，卻是有學校，學生的食食也是學校負擔。我佇遮一禮拜久，看見𪜶的生活真天真瀾漫，𪜶的目的是畢業了，欲轉去山地指導山地人有衛生，進入佇理想的生活，這也是一件真要緊的事。
以上這三間學校總合起來，是咧造就宗教教育佮生活實際方面的指導者，相信山地人欲對這3間學校所出的人才來得著真好的指導佮幫贊，願主幫贊佇學校做工的人，有疼心佮吞忍的心，來發展這個要緊个工。

路加15章所寫的放蕩子，除去老父的疼，佮放蕩子的反悔，是無甚物予咱好的印象，特別這2字放蕩，我聽了無感覺好聽，總是佇山地的宣道師中有一位叫做葉放蕩的，主召伊出來傳福音，溫牧師共我介紹講，這位就是「放蕩傳道」，原來是伊的名叫放蕩，伊已經真熱心咧做主个工欲𤆬遐的放蕩的囝兒，轉來歸服佇慈愛的天父。因為主捌講，「歹人中有一人反悔就佇天裡也欲按呢為著伊歡喜」。

佇1959年的7月，阮佇台東教會歇暝，佮一位對西部欲去赴任的同工同房間，伊真憤慨當局的人，趁人情做事，無照法度，伊閣講照抽鬮毋是我著來東中做工，總是因為某人毋來就㧣我來，按呢kiám也是上帝的旨意媽？伊實在真憤慨，若是我安慰伊講，檢采遐个人按呢做，也是有上帝的好旨意。經過一月日後，我去伊的教會做工，聽講伊已經佮一位東部出名的牧師个千金訂婚，（彼位小姐捌做我的通譯），我閣問彼个同工講，到底你來東部做工是上帝的旨意抑毋是？伊應講，「的確是！」實在主的旨意真奇妙，到時咱才會明白，咱應該著順服主，才會受祝福。

富里的張牧師，飼一隻4千箍的狗仔囝，伊用真濟精神佮方法咧教，也對日本買冊來讀，已經有教真濟步數啦！總是這隻狗仔逐暗都來阮的眠床腳咬皮鞋，阮就共牧師講，牧師就教狗毋通共人客偷咬鞋，若是狗仔攏毋聽主人的話，真正名犬偷咬鞋。今仔日濟濟基督徒也是親像名犬會偷咬鞋，𪜶猶會啉酒、食薰、𧮙歹嘴，較講都毋改。

鳳林教會人客廳的門真低，總鋪頂到門楣才4尺外，所以欲出房間若無注意會磕著頭殼，以前一位牧師去做工，先生講著注意，毋通摃著頭殼，彼位牧師講，袂啦！這是技術問題，總是無一時仔久摃著2擺。我去做工的時，先生佮太太也是先共我通知，我講我的技術穩當較好，請免掛意，到睏中晝起來，隨時頭殼摃一癗，先生夫婦佇𪜶的房間笑到哈哈叫，紲講你的技術有影袂䆀都著，親像按呢基督徒若無謹慎，只靠家己就欲失敗，那有影技術偌好？

也是佇鳳林教會所拄著个事，傳道先生夫婦，為著我去逐暗都燃浴桶水予我洗身軀，總是𪜶燃水是用一個大鉎鼎，親像浴桶遐大，這款鼎大概是農村的人煠豬料咧用的，鼎底用枋自硩，總是若落去浸，無細膩，枋走去離開鼎底會焐著身軀，燒著真疼，因為我是相猴，所以逐擺若欲落去浸，就感覺欲落去炕猴膠一樣，後來予先生𪜶知影，到時陣就叫講，「陳先生請你來炕猴膠。」

玉里教會蔡長老，佇東部的教會大概人攏捌伊，伊做醫生，醫術特別好，佇教會閣熱心，伊問我講「你是佗位的神學校畢業的」，我誠實對伊講，「我無讀甚物神學，若照一般來看，是無牌个。」伊真歹勢的款，隨時應講「無要緊，我做醫生也是無牌个」。實在是同病相憐。

佇玉里教會猶一位李長老，是廣東人，也是中醫師，伊的面佮形體，佮蔡長老真相同，無相同的是只有講話。有一日阮4位同工去探訪伊，伊真歡喜，隨時叫長老娘去叫2大𥐵的肉包，本身去灶腳捧一鼎狗肉，鼓舞阮食肉包，配狗肉，我以外的同工猶毋捌食狗肉，起頭毋敢食，總是袂堪得伊鼓舞，大家就學食，只有一位毋敢食肉，iáu-kú狗肉湯啉到飽，李長老講，台灣的狗肉一斤10箍左右，若是廣東3斤豬肉才會通換一斤狗肉，若佇台灣袂曉食狗肉是真憨，伊對阮講的阮攏有同意的款。列位讀者，咱鼓舞人信耶穌，有這款的熱情抑無？減毋是較輸李長老咧鼓舞人食狗肉媽？

佇東部傳道的時，捌佇3間教會講演「青年佮結婚問題」，每回赴會的人有一百外、兩百、三百，這款的盛況。佇講演中我捌講起欲做親个男女，身體的懸低就有配合男的著懸女鞋3寸至5寸个中間，我講演煞的時，有一位青年走來問我講「先生照你講，我毋-著娶4尺半个？若按呢減毋是若生若細漢？」我看伊真不服我的說，因為伊較無4尺9，我共伊講，「若是你檢采娶比你較大漢的較好」，因為這號不在佇律法下，是佇恩典下。

猶佇某教會，僐g款講演這個題目，彼暗約有3百名的聽眾，猶原是講起欲做親个男女，體格的選擇就有適合，男女鞋肥、瘦，著有適配，親像肥的配瘦的，瘦的娶肥的是真歹看，佮烏鶖娶水牛無各樣，總是結婚後才變形的不在此限，聽眾大家攏笑出聲紲注目看一位約130斤的長老娘，因為伊的丈夫真瘦，到講演煞，長老娘笑笑對我講「先生真多謝，我下昏予你請真飽」，我隨時共伊會失禮，請伊原諒，伊閣共我講，「我是咧佮你講笑，閣我也是結婚後才肥的，請你安心，」我聽了心才開，覺得講話是一件困難的事。

花蓮中山教會，真濟長執趣味園藝種官蘭，抑是樹仔，有的拾石頭排佇埕裡，真有藝術。聖經公會的魏長老，閣較是趣味，伊也有𤆬我去周執事的厝看蘭，伊所種的蘭，有的一欉5千至一萬不等，我看攏毋知有彼个價值，伊也種真濟古董松，每欉有1、2千箍的價值，伊講有的彫2、3十年久，用真濟工，總是猶-久佇盤裡細細欉，咧排古董，予我想到佇今仔日的教會，猶原有排真濟靈命無長進个兄姐，親像周執事的古董樹一樣。保羅也捌對哥林多的信徒講「我捌用乳飼恁，無用米糧，因為前袂堪得，到今猶未會」。列位讀者，古董有看媠的價值，古董信徒減有甚物價值媽？魏長老閣𤆬我去一位，參觀排石頭的埕，排到有花有字，伊講排石頭第一省工，因為毋免沃水，我想了真有通，以後若出外有看著各樣的石頭，就拾轉來，同工的施先生講，「你也咧石頭痟媽？」

猶原佇花蓮教會所聽著的事，有一位張執事是硩做米商，伊佇6年前來信耶穌，對6年前相捌到今伊攏叫我「鄉親的」，因為伊是鹿港人，我是和美人，對按呢來牽親。伊共我講，以前攏佮歹心的基督徒做厝邊，一個是退任的老傳道（現時閣出來做工）一個是長老，𪜶攏真歹心，家己活就好，別人死了了無要緊，我問伊，「𪜶是有甚物篇崁你抑毋是？」伊講，「彼毋是nòo！」「若無是怎樣歹心？」伊應講，「信耶穌的人會上天堂，無信的人會落地獄，𪜶佮我做厝邊，毋捌招我信耶穌，按呢無歹心媽？」我聽了受大感激。這位執事夫婦信主6年，已經𤆬幾若戶來信主，伊講我的確毋愛做一個歹心的基督徒。諸位主內的兄姐，你是歹心的，抑是好心的基督徒？保羅講「福音我若無傳就有災禍，」咱應該著學張執事日日為主做見證，予萬國攏歸基督是心所願。
東部傳道見聞記

