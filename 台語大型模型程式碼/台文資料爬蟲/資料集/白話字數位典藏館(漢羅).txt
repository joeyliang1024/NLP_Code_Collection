廟祝問答

菩薩，按怎顛倒講無福氣？
老人講，我是替百姓服侍菩薩，功德自然歸tī百姓， chham我卻無干涉。
傳道ê講， bat聽見講，菩字的解說就是遍遍，薩字的解說就是扶助，按呢會遍遍扶助世間人的意思，何況你早暗teh服侍菩薩，按怎講功德kap你無干涉？
老人講，我服侍菩薩數十年是倚靠伊來賣寡香燭，每日求肚兩頓食，有時飽有時枵，攏bē算得， tùi佗位thang講福氣咧！
傳道ê講，你常常服侍菩薩， teh kā伊點香燭，尚且bē得著福氣，何況百姓beh向望菩薩賜福氣hō͘伊， kiám無koh-khah僫mah ？
兩人做伙談論猶未soah ，忽然有人入廟內祭神；廟公看見就綴伊入去，傳道ê也綴伊入去；就看見hit-ê人點燭燒香，排牲醴斟酒，跪落去下神明，跋杯抽籤，又起來燒金，廟公敲鐘擂鼓，孝佛的人koh再放炮； tāi-chì明白收拾hiah-ê禮物就tò去。
傳道ê近倚來問廟公講，點燭燒香，是啥物意思？
廟公應講，是表明伊的誠心敬意niā-niā 。
傳道ê講，誠心敬意tī枯焦的柴，有啥物利益mah ？
廟公講， M̄是敬chit-ê柴所雕的像，是敬chit-ê像所附的神；凡來拜伊的人攏得著伊保庇。
傳道ê講，果然有神附tī chit-ê像mah ？
廟公講，是。
傳道ê講，既然有神附tī像裡，按怎hō͘鳥鼠chhńg孔， hō͘白蟻chhia蛀，自身bē會家己保；菩薩bē保家己， beh thái會保萬百姓咧！用會生會活的身軀去敬拜會敗壞的土chham柴，比拜龜蛇的koh-khah戇。點燭燒香既然無thang辯，若是排牲醴斟酒，又是啥物意思？
廟公講， Che是beh hō͘菩薩鑒納。
傳道講，我看獻祭的物攏tī-teh ， m̄知菩薩對tó-lo̍h鑒納去？
廟公講，菩薩m̄是鑒納獻祭的物，獨獨鑒納物的氣味。
傳道ê講，若是按呢祭獻了後hiah-ê物的確無氣味；總是我bōe-bat聽見祭祀的酒化做水，祭祀的肉變做柴；物雖然冷燒有各樣，總是bē失味，菩薩beh-thài有鑒納著氣味咧！上帝hō͘人養飼活命的物，人反轉提去孝bē會食的嘴， che也真正是戇o͘h 。請問跋杯有啥物意思？
廟公講，愛求菩薩報人知吉兇的事。
傳道ê講， beh- thài會知？
廟公講，若是連連跋三個siūⁿ杯，就是吉，設使有陰杯笑杯相插雜，就是兇。
傳道ê講， hiah-ê吉兇有應驗á無？
廟公講，有。
傳道ê講，我看chē-chē人做生理，的確代先去問菩薩，跋有三個siūⁿ杯的也bē少，按怎會吉變做兇，攏總無應驗mah ？
廟公無beh應伊。
停有一點á久，傳道ê koh講，抽籤是啥物意思？
廟公講，是愛菩薩指點禍端福氣怎樣。
傳道ê講，菩薩有嘴bē講話， beh- thài會代先指點人的禍福？
廟公講，菩薩雖然bē講話，若是伊的意思已經暗靜在籤詩裡；若詳細看籤詩怎樣，就會知將來的禍端福氣按怎樣。
傳道ê講， Piat籤用啥物法度？
廟公講，親像正月來求，籤是算做一年的事，求著上籤，就今年的事攏吉慶；若求著中籤，事也平穩；若是求著下籤，就吉事khah少，兇事khah-chē 。
傳道ê講，有應驗á無？
廟公講，的確應驗。
傳道ê講，若講有應驗，的確見求見有影， m̄-kú我看見chē-chē人求著上籤，並無得著吉，反轉tú-tio̍h兇，有的求著下籤，又無tú-tio̍h兇，反轉得著吉；從中有的有應驗，也不過是湊巧的事niā-niā ， beh-thài會講得是siūⁿ杯kap籤詩會應驗咧！
廟公搖頭無beh應。
傳道ê koh講，燒元寶，獻紙衣，有啥物意思？
廟公講，元寶做金銀，紙衣做衣裳。
傳道ê講，菩薩有提去á無？
廟公講，提去。
傳道ê講，菩薩尚久著倚靠人的紙衣做衣裳，倚靠人的元寶做金銀， beh-thài會福氣hō͘人mah 。又koh hit-tia̍p燒衣化寶的時，也無看見菩薩來接，獨獨銀紙灰留teh niā-niā ，紙灰beh-thài會變做金銀衣裳咧！我bat kā伊查考，紙料是對秦，漢造起的，紙衫是對唐朝造起的。 Chit三代的代先， hit時猶未有紙，秦朝漢朝的頂面，也bōe-bat用紙做錢做衫； hit時ê菩薩， tùi佗位得著金銀衣裳thang用咧！又koh菩薩若真正是神，就的確有靈應有權能，既然會用得紙灰來做金銀衣裳， kiám bē家己做金銀衣裳mah 。 Che m̄是我所會曉得。世間人所用的金銀衣裳m̄使倚靠菩薩的手來成；獨獨菩薩所用的金銀衣裳反轉著倚靠人的手來做， tùi chia thang知菩薩的智識m̄值人，伊的氣力也m̄值著人。燒紙衫，化元寶是kan-ta費了錢財，來下tī hit無路用裡，若m̄將che錢財來賑濟sàn-hiong人， koh-khah有利益，你淺想看bāi--teh 。
廟公恬恬無講話。
傳道ê koh講，親像有時我對恁本廟宇經過常常聽見敲鐘擂鼓有啥物意思mah 。
廟公講，擂鼓敲鐘有兩個意思；一個是早暗的時，顯赫菩薩的靈威，一個是燒金的時，報菩薩知thang鑒納。
傳道ê講，著kā伊敲鐘擂鼓正知thang鑒納，按呢菩薩尚且m̄知人燒金燒紙tī伊的面前， beh- thài會知人後來的禍福咧！用活活的身軀，來服侍無靈死死的物，按怎會戇到按呢咧！
廟公m̄應講，著咧。
傳道ê又koh問講，放炮是啥物意思？
廟公講，是歡喜響亮答謝的意思。
傳道ê講，人所受的恩情攏是對上帝hia來， m̄歡喜感謝上帝，反轉將上帝賞賜人的去謝枯焦的偶像菩薩是得罪著上帝，難逃公義的刑罰。譬論囝若不肖， bē曉感謝父母的恩，反轉偷提父母的物，去謝父母的仇人，做父母的人thái-thó會m̄受氣， m̄刑罰咧！辜負父母ê恩，尚且知有罪，何況違逆上帝，獨獨m̄知有罪mah 。今論到得罪上帝無tàng祈禱，就是拜神明，拜佛祖，也bē免得上帝的刑罰。
廟公講，常常teh講，人向望神明保庇，草仔向望春天發生；阮chiah-ê服侍神明，攏是向望神的恩典來扶助，獨獨你講著放捒菩薩， kiám m̄是無情理的話mah ？
傳道ê就講， m̄是我的話無情理，是你的心m̄明白， m̄-bat菩薩bē會扶助人，也m̄知服侍菩薩是入永遠禍端的路；因為按呢，我刁持來傳上帝真的道理， hō͘人放捒假佯來歸真正的，服侍上帝， thang脫離地獄，進入天堂。設使有人反背正直的路，入偏僻的路，無人kā伊指點引chhōa ，就m̄知伊所行有錯誤。今我流傳che道理， it-lí親像指點引chhōa著的路一般樣； beh信á m̄信，總是出在你，歡喜á m̄歡喜，也出在人。若是kā你講到詳詳細細，無嫌勞苦厭倦，是我的本份應該然的。
廟公受氣講，緊緊去，緊緊去，莫得tiàm-chia觸犯神明。
傳道ê講，請老伯性地放寬，聽我一層一層詳細講hō͘你聽。世間人服侍菩薩，攏是空虛假佯。在早神農，黃帝，堯，舜，禹，湯攏有享福壽，百姓安然快樂。當hit時，中國猶未有偶像；到夏朝，商朝的時，人的心偏偏向tī罪惡順趁假佯的，離開真正的； lām-sám稱呼天做上帝，諂媚拜敬鬼神， lām-sám求福氣。到漢朝明帝的時，佛法正taⁿ-chiah入中國；服侍偶像的風俗， tùi hit-tia̍p續漸漸興旺。 Hit號禍端，流入來中國，陷害m̄是小可。今論到chiah-ê菩薩hit ê根源本然m̄是中國出的，是對天竺國來的；中國人信伊尊伊，染著歹風俗，無beh較勘伊的lām-sám 。 Tùi漢朝了後，中國人sòa m̄認上帝做大主宰，就sòa去信異端，拜偶像，燒頭殼，燒指頭á ，規百規十成群成黨，解衣散錢， tùi早到暗大家相看樣，老chham少年拋拋走，嘩嘩滾，荒廢放捒本業， Hit號的弊端kiám講會了mah ？對漢朝到今逐位都有廟宇，又兼官府百姓虔心服侍。你看，菩薩若果然會除災厄，降福氣，就服侍菩薩的世代應該攏tú-tio̍h太平，人的歲壽著愈長，比堯，舜hit時koh-khah好；按怎樣á自漢朝晉朝以來反亂死失相接續，國運又無長，世代愈衰微，人愈夭壽，干戈愈重，賊馬災厄危險，無時安靜？ Chit號禍端kiám m̄是對服侍菩薩所致mah ？ Koh再世間人服侍菩薩是beh求福氣，反轉tú-tio̍h禍患，就是菩薩的m̄-thang服侍，就可以thang知啦。若是我所講菩薩是假的，望老伯靜靜kā伊想看覓teh ，莫得棄嫌我的話，真是佳哉。
廟公講，阮chiah-ê服侍菩薩神明。無m̄是攏倚靠伊teh保庇阮，親像你講古早無菩薩，若是按呢古早的人倚靠啥物來保庇？
傳道ê講，天下萬人無一個m̄受上帝培養的恩，凡若興旺衰微，會活會死， sàn-hiong好額攏是對上帝所賞賜的， chham菩薩無干涉。論中國人所服侍的菩薩，攏是古早的人，已經死，人將柴chham石kā伊雕刻伊的形象， lām-sám推尊伊號做神； hit號戇hit號罪， kiám算會了mah ？
廟公講，菩薩攏有受敕封，所以雖然拜偶像實在是teh拜神。
傳道ê講，菩薩受啥人敕封？
廟公講，也有受玉皇敕封，也有受皇帝敕封。
傳道ê講，玉皇是宋朝徽宗所封，伊尚且著hō͘人封伊， thái-thó會封別人咧？ Chit號糊混的話僫得hō͘人會取信得。若beh講叫皇帝敕封死人做神，請問伊的權是chī-chūi hō͘伊？
廟公講，皇帝的權名聲播揚滿天下，伊的位的大，伊的德行的好， kiám有bē會mah ？
傳道ê講，皇帝的權bē會封伊的人臣做官tī別國， thài會封死人做神tī天裡。孟子有講，皇帝會薦人hō͘天， bē會教天hō͘伊天位，既然bē會教天hō͘伊天位，何況講會封人tiàm天裡做神hò͘ ？又koh皇帝是人，所料理的也是人；人在陽間，鬼在陰府，就地chham天來論久bē使得；一人生tī數百年前，一人生tī數百年後，就時chham理來論也bē會。若是將伊生kā伊號做人，將伊死kā伊號做神，我m̄知hit-tia̍p bōe生bōe死的時，當時的人到底用啥物神來服侍。
廟公講，你講阮chiah-ê服侍的神明攏是lām-sám無影， m̄-thang去服侍，若是按呢chī-chūi-á會堪得hō͘人服侍？
傳道ê講，天無兩個日，人無兩個主，天地的內面獨獨一個上帝nā-tiāⁿ 。
廟公講，天地hiah-n̍i̍h大，一個上帝beh按怎料理？親像國王一人bē家己料理，的確著封百官來幫贊，諒必上帝也著用所封的神來幫助。
傳道ê講，上帝是齊全逐項會：會創造天地，就會曉料理天地；會造萬人萬物，就會曉料理萬人萬物。若是上帝著靠死人助伊，人猶未死的時chī-chūi-á teh助上帝咧？ Che是我所bē明的。
廟公講，你所講的上帝是菩薩á無？
傳道ê講， m̄是；上帝是大主宰，掌生死禍福的大權柄，至尊無對獨一無二的。
廟公講，玉皇是上帝無？
傳道ê講，玉皇本是姓張，正月初九生日；既然有生日的確有父母， tùi父母生的也的確是人； thài會使得lām-sám稱做上帝？
廟公講，玉皇m̄是上帝，天是上帝無？
傳道ê講，也m̄是；上帝尊貴贏過天。
廟公講，權攏攏獨獨天第一大；上帝kiám會khah大天mah ？
傳道ê講，天是上帝的座位，我且譬論hō͘你聽；試問你是皇帝尊貴， á是宮殿尊貴？
廟公講，皇帝尊貴no͘h ；皇帝是宮殿的主。
傳道ê講，既然知皇帝是宮殿的主，按怎m̄知上帝是天的主mah ？天就是上帝做成的器具， m̄是上帝啦。
廟公講，上帝有生日無？
傳道ê講，上帝是自然有的， bē開天地以前，代先有上帝，無起頭無soah尾；自然無生日chham忌辰，可以thang知上帝是萬人萬代的主宰；萬百姓平平著服侍祂。老伯，你thài-m̄放捒假佯來歸真實，來尊敬上帝mah ？
廟公講，下賤的人kiám會得thang拜上帝mah ？
傳道ê講，上帝是萬人的天父， tùi皇帝起以及百姓家，攏屬tī祂管轄的，就人應該著盡本份來服侍祂， beh-thài有論尊卑kôan低咧？雖然有歹人，設使若反悔從前的過失，也thang服侍上帝。
廟公講，皇帝祭獻天地，若是百姓服侍上帝就是僭權。
傳道ê講， Che是對人的心意teh分別尊卑nā-tiāⁿ ，實在m̄是上帝的旨意啦。譬論一個人生幾若個囝； hit ê大囝lām-sám靠伊khah序大， ài beh家己服侍父母；第二囝也愛服侍， m̄-kú大兄m̄准伊；今試問， in父母歡喜大囝所做mah ？ Á是第二囝順大兄的意，無去服侍父母， in父母又有歡喜第二囝的所行mah ？
廟公講，攏m̄歡喜正對。
傳道ê講， kiám只有m̄歡喜nā-tiāⁿ ，的確嚴嚴責備hiah-ê囝的不孝。因為對皇帝以及眾百姓，攏是上帝創造的； in雖然有分kôan低，若是服侍上帝的本份就siāng一樣。
廟公講，阮卻也有服侍上帝，就是當天來孝敬祭祀啦。
傳道ê講，祭獻天地m̄是服侍上帝，是服侍上帝創造的物nā-tiāⁿ 。譬論父起厝hō͘囝蹛，囝m̄去服侍父母，反轉去服侍父母所起的厝，就無各樣按呢。
廟公講，敬拜上帝，又著設立廟宇á無？
傳道ê講， M̄免；聖經有講，上帝m̄徛起人工所做的殿。
廟公講，著設立上帝的像mah ？
傳道ê講，上帝是神，無形無像， m̄是親像人會得thang看見，所以bē會做像來親像祂。聖經也有講，莫得想上帝親像金銀chiah-ê物，用人奇巧的工夫來雕琢做成伊；況兼設立神像又是犯著上帝的禁令。
廟公講，拜上帝有定著的所在無？
傳道ê講，上帝離咱各人無遠，上帝逐所在tī--teh ；或是徛家，或是出外，或是liâu水，或是上山，逐所在都thang拜；上帝也聽咱的祈禱來應允咱。
廟公講，敬拜上帝又有用三牲酒禮果品無？
傳道ê講，上帝無欠用物；祂是用活命的喘氣kap攏總的凊彩物來賞賜萬萬人。上帝本然極充足，極富戶，乜使著用物服侍祂？聖經有講，上帝是神，凡若拜祂的人著用心神用誠實專心一意服侍伊祂nā-tiāⁿ 。
廟公講，若無用物beh- thài會表明愛敬的心咧？
傳道ê講，經裡有講，獻本身親像生活的祭獻，獨獨用家己的身軀心神趁聖的道理來行攏總的好事， khah好用物來表明愛敬的心。
廟公講，拜上帝著用初一十五的日期無？
傳道ê講，聖經有講，的確著常常祈禱，攏無厭懶；因為上帝的仁愛慈悲養飼咱的靈魂身體無時放soah ；可見拜上帝m̄-nā kan-ta初一十五期，實在無一時m̄應該拜。
廟公講，祈禱上帝著用好聽的話無？
傳道ê講，聖經有講，人看外貌，上帝是看心內；祈禱上帝m̄使的確裝做好聽的話，就著用盡心實意；也莫得講反反覆覆的話，著存謙卑謹慎的念頭， teh求祂親像囝teh求老父一般樣咧。老伯ah ，你著趁早回頭規心服侍上帝，到會thang得著無窮盡的福氣； kiám m̄真正是好mah ？
廟公講，我少年若有聽見che道理就的確順趁；總是到今年歲chiah老beh按怎咧？
傳道ê講，時也猶未遲， iáu-kú thang順機會，應該著趁早信靠耶穌的福音；若是chit-tia̍p m̄信，後來反悔就khah遲o͘h 。望老伯再三想看bāi--teh 。
傳道ê hit時看見日頭已經斜西啦，就chham廟公相辭tò去。

隔一日傳道ê koh再去hit間廟，廟公看見就請伊坐，捧茶請伊，陸續談論kóa世間事。傳道ê講，昨á日chham老伯議論世間人服侍菩薩是假m̄是真，老伯你想了有影á無？
廟公講，你講菩薩是假，我的心m̄是m̄信；總是照我teh想猶原有憢疑一項。人人都攏流傳新安Chhiah-oan的天后娘娘有靈應，常常bat顯聖救百姓；所有船隻對chit間廟經過，無koh m̄來燒金敲鐘求伊保庇；凡若去Chhiah-oan求福有允杯的，的確趁著錢；菩薩若是假的kiám會到chiah-n̍i̍h靈應mah ？
傳道ê講，你thài-m̄想海賊往往tiàm tī Chhiah-oan的境內tehlām- sám搶劫人的船；天后若是有靈應， hit時thài-m̄顯聖去救in ， hō͘ in脫離hit號艱苦？ tiàm tī伊面前尚久bē扶持救人，莫koh出去tī外海beh望伊保庇的， kiám無koh-khah僫mah ？況兼koh有chē-chē人無去Chhiah-oan拜天后，也會得著錢財進益；有去Chhiah-oan拜天后的反轉受著艱難危險， hit號報應既然相對反，神明靈應tī tó-lo̍h咧？天后m̄是神， m̄是聖，是死了後的人；伊beh死都bē家己救， beh- thài會救得別人的死咧？伊的活bē家己保得，死了猶會保得別人mah ？世間的事會興旺會衰微，會生會死，凡若好歹禍端福氣，攏總歸tī上帝的公義teh報賞chham刑罰，實在m̄是天后所會催排得。
廟公講，天后受皇帝敕封才做神做聖。
傳道ê講，天后既然受皇帝敕封來做神聖，若會保庇萬百姓按怎m̄保庇皇帝的江山太平到萬萬年， kiám m̄是忘恩背義mah ？又koh出令來封別人的的確比hō͘伊封的koh-khah尊貴；若是按呢就倚靠皇帝保護khah好倚靠皇帝所封的菩薩來保護啦。你獨獨m̄想皇帝的權，尚久bē保領伊的百姓歲壽長短貧賤富貴，況兼是倚靠皇帝所封的mā koh-khah僫mah ？
廟公講，照先生所講，就是天后菩薩也是假啦？
傳道ê講，果然是按呢。
廟公講，服侍上帝koh thang兼服侍菩薩無？
傳道ê講， m̄-thang ；世間人反背離開上帝，服侍菩薩做主，宛然親像反叛家己的王，去服侍悖逆的賊；今有反悔倒轉來服侍上帝，可比親像悖逆的倒轉來服侍伊的本王，請問看若服侍皇帝又koh thang兼服侍叛賊á無？ Che是決斷m̄- thang ，因為真假本底bē合做伙得，順趁chit-ê ，的確違逆hit-ê ；一人服侍兩個主，猶未有hit-ê情理。
廟公講，果真是按呢生，我也愛服侍上帝。
傳道ê講，凡若愛服侍上帝的確著代先信耶穌，因為上帝愛好怨歹，無beh chham有罪的人相交接。凡若有罪的人m̄敢就近上帝，親像犯國法的人m̄敢入去見皇帝啦。今世間人攏得罪著上帝； hit號罪親像牆壁相隔界bē得通透。救主耶穌是做世間人的保家，流出伊家己的寶血來贖人的罪過，拆去隔界的牆壁， hō͘人chham上帝koh再和好thang來服侍上帝。
廟公講，耶穌是啥物人？
傳道ê講，耶穌是上帝的囝。
廟公講，因何才稱做耶穌？
傳道ê講，耶穌兩字是西國的土音，本然是稱伊救人的意思，翻譯做漢人的話，就是救世的主。因為祂離開天堂降落地下，來救人，所以稱做耶穌。
廟公講，耶穌是上帝的囝，若是上帝kiám也有囝mah ？
傳道ê講，耶穌是chham上帝siāng一體， siāng一聖， siāng一個權能，因為祂是對上帝出來的，所以稱做上帝的囝； che是借用世間人父囝來相稱呼， hō͘人知伊是對上帝來的， kap上帝至親的意思。
廟公講，耶穌救啥物人？
傳道ê講，聖經有講， thong世間得罪著上帝， tùi開天地世界的起頭到世界的路尾，萬國的人對皇帝以及百姓， tiàm tī上帝的面前攏是有罪；救主耶穌tùi天降落來出世， chhōe thong天下犯罪的人來救in 。
廟公講，通世間的人果然無一個無犯罪mah ？
傳道ê講，聖經有講，無罪的m̄-bat看見；世間人逐日反背上帝的大恩，沓沓犯著上帝聖的法度，並m̄愛認上帝做仁愛的父， m̄敬上帝做大主宰， m̄倚靠上帝做萬福的根源， hit號罪kiám是小可mah ？設使耶穌若m̄來世間贖罪救人，就無一個會家己救。
廟公講，古早人講，過失的改變無別物khah好；若是會反悔改過，便是無罪，乜使著耶穌來贖罪咧？
傳道ê講，知過失會曉改，不過是離開往日的歹，謹慎後來的罪， m̄是會除去早前的罪過。
廟公講，若做chē-chē好事，可以補早前的過失，就m̄使耶穌的功勞來贖罪。
傳道ê講，聖經講，一盡做攏總所教你的，也著家己講是無益的奴僕，因為所做的獨獨是本份應該做nā-tiāⁿ 。親像有一人平素所做的是悖逆，搶劫，刣死人，行姦淫，後來醒悟反悔改變，變做盡忠有孝善良，無一絲仔thang嫌，就目睭前來論卻也無虧心犯國法；若是伊所做久是本份應該著的。設使chit時有人去告伊舊底teh做歹，官府的確掠伊到公堂審問，問到擬罪定著，的確著有人去保領伊正會得放出來；若無人保領就的確照律法刑罰伊。今上帝審判人也親像按呢；咱人受著上帝創造養飼大恩，就是守上帝的法律，也是人的本份；既然是本份，就咱所行的m̄是有另外的德行功勞；已經無另外德行功勞， beh- thài會補得早前的罪惡咧？設使一世人行好，有一擺犯罪，就夠額hō͘咱受刑罰；何況做好往往驚了無夠，做歹往往驚了有賰。若是家己犯罪bē免得hō͘上帝照法律審判，有一個朋友替你擔當chit號恩典， chit號功德， beh按怎樣á來報答伊咧？ Iáu-kú犯著上帝的法律， m̄是朋友所會贖回得；就是忠誠也bē贖得伊的根，孝子也bē贖得伊的父，就到兄弟翁某koh-khah m̄使論；任你至好的親戚朋友bē會放捒身軀來替咱贖罪。獨獨耶穌放捒身軀替咱贖罪，祂按呢迫切疼痛世間人，功德無限量；人應該著信靠伊來向望伊恩典赦罪。若m̄倚靠咱的主耶穌基督，可比親像gín-ná跋落深坑無人去牽伊起來，伊的氣力kiám會家己peh起來ho͘h ？ Hit號半遂kap死的會去牽伊起來ho͘h ？今論到世間人犯罪應該受上帝的刑罰，沉淪永遠艱苦，也是親像gín-ná跋落深坑beh死一tia̍p-á久；世間人靠伊家己功勞德行想beh脫離上帝的刑罰，也是親像跋落深坑的gín-ná ， beh倚靠家己的氣力家己peh起來。也有hit號kan-ta倚靠佛服侍菩薩， ài beh靠伊來脫離上帝的刑罰， he也無各樣跋落坑的gín-ná聽候死人來牽伊起來， chham聽候半遂的來抱伊起來。
廟公講，耶穌用啥物功勞來贖人脫離罪？
傳道ê講，救主耶穌離開天堂降落地下，出世做人，替人受苦，替人放捒性命，用伊尊貴至聖的身軀釘tī十字架，受苦受死，按呢來贖人的罪。
廟公講，耶穌既然是上帝的囝，因何受hiah-chē艱苦mah ？
傳道ê講，因為人得罪著上帝，應該著受苦，耶穌遍遍疼世間人，所以替人受苦。
廟公講，耶穌既然受chē-chē艱苦，因何又koh釘tī十字架來死mah ？
傳道ê講，因為人犯罪tī上帝應該受死，耶穌疼人，所以替人受刑罰來死， koh放捒伊的性命來贖回人的性命；伊的恩典chham伊的功德，實在親像天kôan地厚，伊受死的艱苦贖罪的功勞。老伯chham我攏有份啦。
廟公講，耶穌受死的艱苦，因何你我攏有份咧？
傳道ê講，耶穌釘十字架受苦來死，攏是擔當你kap我的罪的緣故。
廟公講，我未bat犯法，有甚物罪咧？
傳道ê講，你雖然未bat犯著國法， iáu-kú bat犯著上帝的律法。
廟公講，我一生未bat行姦淫，偷提，反叛，刣人，也m̄-bat傷害人chham物；所做的有甚麼犯著上帝的律法？
傳道ê講，恁只有知犯國君的法， m̄知叫犯上帝的法，親像徛起tī暗房，無看見房中央的lâ-sâm ，耶穌降落世間流傳天國的福音，表明世間人的罪惡，點醒世間的迷路，親像日頭照光入暗厝， hō͘人知thang離開暗的，就近光的。老伯若照律法查考，就你的心意念頭chham所講所做攏是犯著上帝的法，可以家己明白。
廟公講，上帝的律法是按怎樣？
傳道ê講，上帝的律法計共有十條；第一條，上帝以外m̄-thang有別的上帝；第二條， m̄-thang拜偶像；第三代條，莫得褻瀆上帝聖的名；第四條，著守安息日；第五條，著孝敬父母；第六條，莫得刣人；第七條，莫得姦淫；第八條，莫得偷提；第九條，莫得lām-sám干證；第十條，莫得貪心。 Chit十條的聖誡是上帝的律法，老伯家己想看bāi--teh ，看你有犯著á無？
廟公講，我猶未全犯著十誡。
傳道ê講，聖經有講，若是犯著一法，就是犯著全法，莫koh咱世間人心心念念所講所行無一項無犯著上帝的法mah ？
廟公講，按怎樣咧？
傳道ê講，世間人的teh犯上帝的法，我試略á講明hiah-ê罪。世間人心內khǹg歹的念頭，數想人家內的bó͘-囝，也怨妒人，抾恨人，驕傲誇口，詭譎，奸詐，報仇，貪心，傷害別人，利益家己，堅吝，假好， chit號心念是犯上帝的法的罪啦； lām-sám褻瀆上帝的聖名，講白賊欺騙，唆弄譭謗，毒話詈罵， lām-sám咒誓，講淫詞，失約， chit號是言語犯著上帝的法的罪，信邪術異端，拜菩薩偶像， kap拜死人神主靈位山魂，忤逆父母，謀反反叛，刣人，行姦淫，好男色，跋kiáu ，掠偷，酒醉，相拍，拐騙，嫖婊，開婊間， kiáu間，賣鴉片，食鴉片， chit號品行是犯上帝的法的罪。
廟公講，若是攏犯上帝的法，咱chiah-ê就攏是有罪的人，總是你講拜山魂也算是罪，我驚了m̄是按呢，因為孔子有講，在生服侍伊用禮，死了埋葬伊用禮，況兼百行是將孝做代先，祭山魂正是盡孝道；按怎顛倒講是有罪咧？
傳道ê講，拜山魂真正是不孝，從中有四層的弊病，一層是無理氣的tāi-chì ；二層是無有益的事；三層是無夠額thang憑據伊的有孝；四層是犯著上帝的律法。我kā你講，曾子有講，用肥的牛去祭父母的墓， m̄值著用雞豬來養飼父母tī-teh ， che是明明教人服侍父母，著趁伊在生養飼伊， m̄使過往猶teh孝伊，況兼teh孝的物雖然濟，父母bē食一項，因為死的人無用chit世間的糧草，無食chit世間的味素，所以才號做無理氣的事。孝伊就是beh求祖先的福氣來保庇；若是福氣久求bē得著，也beh hō͘祖公食飽，若是祖公久食bē得飽， kan-ta拍算天地的錢財，兩項都無一項有利益，所以號做無有益的事。論到祭墓的人攏總m̄是為著父母祖公的緣故，遷壙徙墓，擾亂父母安穩的骨骸，用來求光明利路顯達，祭塚孝墓， lām-sám講祖先的亡魂teh鑒納，來求有孝的名， koh有hit號平平是囝孫，分祭祖的肉，正有去拜祖墓，若無分著肉就無beh去拜， che是拜山魂無夠額thang憑據有孝啦。今tī天地tī地，會堪得hō͘人拜跪的，獨獨一個上帝nā-tiāⁿ ，生死禍福的權，攏歸上帝主宰，若是恁lām-sám將上帝的權凊彩交hō͘祖公，任意去祭獻，求伊賜福改厄，空空拜枯焦的柴，致到得罪著上帝， tùi chia kā想，就知山魂的m̄-thang祭，若是你既然知菩薩是假，按怎m̄知山魂是假mah ？我代先所論逐款犯著上帝的律法，老伯你家己想平時有犯著chit號á無？
廟公講，若是按呢，我就是大罪的人了！
傳道ê講，你既然家己知大罪，就著倚靠耶穌，免受上帝威嚴的審判，永永的刑罰。若m̄按呢到性命臨終的時就無法度thang救。
廟公講，驚了耶穌m̄救我貧賤的人。
傳道ê講，耶穌有講，勞苦背重擔的就近我，我beh賜你平安；耶穌是萬萬人的救主，無論hit ê人出世tī甚物所在， tòa tī tó-lo̍h ，若有實心反悔罪來信靠祂， hit ê罪雖然親像山hiah重，親像海hiah深，也無一個m̄得著祂赦免，在救主贖罪公平的心，看人並無私偏。老伯thang堅心靠祂的功勞，贖你的罪惡，救你的靈魂，向望你莫得憢疑m̄信。
廟公講，信靠耶穌用甚物法度？
傳道ê講，聖經有講，信來受洗禮的，得著救。
廟公講，洗禮是甚物mah ？
傳道ê講，洗禮是信趁耶穌的人， taⁿ-chiah入好的門路，起身行福氣的路的禮數。救主耶穌吩咐祂的學生去thong天下傳天國的福音，行洗禮hō͘信的人hō͘人接納上帝赦罪的恩以及受聖神清氣的德行，來領洗禮的，得著赦攏總的罪chham得著靈魂的救。
廟公講，亦後來按怎做？
傳道ê講，領洗禮了後，心念chham所講所行，的確著順趁耶穌的道理，吞忍chiah-ê艱苦，堅固守道理m̄放離，愛敬上帝chham救主耶穌，以及尊重君王，有孝父母，守己安份，用仁義款待別人，向望從來得著應允的永遠福氣。若m̄照上帝的道理來行，反叛違逆真正的道理，褻瀆上帝的囝，聖神的名，就hit ê罪是koh-khah重，就是謹慎no͘h，m̄-thang踏著從前的過失。老伯ah ，你著趁早回頭認罪反悔改過，信耶穌來領洗禮，的確會得著上帝赦罪的大恩典， kap享受天堂永遠的福氣。設使有che機會m̄趁，真正是家己自誤的。
廟公講，領教領教。
傳道ê講，我khah多言，總是我所講的，實在是金石的好話， bē移bē易得，望老伯切切記teh ，莫得bē記得，真歡喜真歡喜。傳道ê看見天已經beh暗啦，就chham廟公相辭tò去。 (漢文翻譯白話。 )

著者：許氏甘修
台灣，彰化，文姑娘朱姑娘同翻譯
廈門閩南聖教書局印刷

中國有一個查某gín-ná名叫Kài-á 。伊tùi一位牧師娘有聽見耶穌ê道理，了後深信，疼救主，愛受洗禮公行來認伊ê名。可惜伊ê老父m̄肯hō͘伊去禮拜。有一日Kài-á來chhē牧師娘kā伊講，「阮老父m̄ hō͘我受洗禮入教。」
牧師娘安慰伊講，「 M̄ thang餒志，你我著常常替伊迫切祈禱，知上帝無所m̄會； kiám-chhái到別日你ê老父本身亦會kap你同行。」
Hit ê gín-ná應講，「總是我ê老父是秀才，不止對重孔子ê道理；又koh伊有吩咐我m̄ thang koh來禮拜堂。」講了嚨喉管tīⁿ ， sòa哮。
牧師娘koh用chōe-chōe話來安慰伊ê心， gín-ná就轉去，沿路行，沿路想，驚了老父受氣伊。到厝果然有影，真受氣問講，「你有koh去番á鬼ê厝mah 」？應講，「有，總是我kā牧師娘講你m̄ hō͘我koh去。」
老父發大受氣， kā伊phah真忝； gín-ná恬恬無出一聲，因為hit chūn想著聖經所講，就是講，「人為著我hō͘人詈罵，窘逐歹話譭謗才有福氣。」 (馬太5 ： 11 )到hit ê-hng Kài-á掀開聖冊beh看； tú-tú hit時伊ê老父入來大聲問伊講，「 He是甚麼冊」？講，「是永活上帝ê聖冊。」老父受氣講，「著hiat-ka̍k去。」講了koh改伊ê意思講，「 M̄免hiat-ka̍k ，著讀hō͘我聽。」 Kài-á就讀詩篇23篇hō͘伊聽；讀了老父恬恬無講一句話，若準teh想hit ê意思。
Tùi hit tia̍p了後ta̍k下昏有叫伊ê查某囝來讀hō͘伊聽。無偌久讀到救主hō͘人釘死tī十字架， koh活，上天ê事。 Tú teh讀耶穌koh活ê tāi-chì ， hit下昏tùi老父講，「阿爹ah ！ koh無幾日是禮拜日，就是數念耶穌koh活ê日有人beh受洗禮來認耶穌，我真愛， m̄知你肯á m̄ ！ 」
伊ê老父應講，「囝ah ！論chit ê tāi-chì你thang家己主意，我m̄敢阻擋你。」
Kài-á聽老父按呢應伊，就liâm-piⁿ滿心歡喜，暗自感謝上帝。
到禮拜日伊就包冊便便， beh去禮拜堂ê時老父kā伊講，「我beh kap你去，我愛看人受洗禮，毋知是甚麼款。」
伊就kap查某囝saⁿ-kap行到禮拜堂；老父去kap兄弟坐； Kài-á kap查某gín-ná坐。
Hit ê牧師娘前日bat教查某gín-ná吟詩調真好聽。 Hit日因為是數念主死koh活ê日，伊叫in吟chit首詩hō͘大家聽；然後牧師行洗禮hō͘ in幾若ê查某gín-ná ，大家真歡喜，好膽認救主。
禮拜了人tú beh四散ê時Kài-á ê老父peh起來khiā ，請牧師准伊講幾句話；大家koh坐，愛聽，因為in lóng知hit ê人真怨恨道理，有窘逐伊ê囝， taⁿ m̄知伊hit時beh受氣來罵人á是beh甚麼款。伊就講，「朋友ah ！ lín大家bat我，知我有阻擋我ê查某囝，毋肯hō͘伊聽chit ê道理。總是今仔日我本身來聽，亦看chiah ê查某gín-ná受洗禮；又koh聽in吟詩hiah-n̍i̍h好聽，我ê心不止有受感激，愛kā lín講tùi今仔日以後我beh查考講究chit ê道理，向望我重罪ê人會來信耶穌得著救kap lín saⁿ-kap行天路。」
大家聽伊所講ê話不止歡喜，牧師開聲講，「感謝上帝， o-ló koh活ê救主，來拯救有罪ê人。」
Taⁿ苦勸教會內眾查某gín-ná著學Kài-á ê款，家己致意道理，好膽認救主耶穌做伊ê主； m̄-nā按呢， soah會引chhōa序大人來bat耶穌，入上帝ê國。

屬tī亞非利加州有一所在hiah ê烏面人khah chōe teh做奴才，真艱苦，代先lóng m̄ bat道理。
有大英國先生幾若位去到in hia教示in ，愛引chhōa濟濟人bat耶穌。某日hit ê先生bat遇著一人名叫Chā-lí ， hit ê人lóng m̄ bat字，心iáu烏暗。伊tùi聽道理了後心真欣慕chit ê教示； m̄-kú論得著救ê法度，伊未曉拍算。心內家己teh想，我是愚蠢ê人， m̄ bat字；但是beh chhē主，我ê衫lóng破爛，真bōe堪得，我著出氣力趁錢， thang去買新ê衫，向望hit tia̍p耶穌歡喜接納。
先生聽見chit chân事， liâm-piⁿ去chhē hit ê人kā伊講。」朋友ah ！但是你其實愛得著救就毋免換衫，毋使錢，亦毋使家己出氣力。親像聖經所記載，耶和華講『嘴乾ê人著到水邊，無錢ê人著來chia ，買酒，買奶，買食ê物毋使錢。 』 Taⁿ主耶穌已經有贖回你，愛赦免你ê罪， beh除去你心內ê lâ-sâm污穢。你甘願tè伊á毋？」 Chā-lí ê心受感動，忽然間醒悟信救主，知伊taⁿ屬tī耶穌，就好膽來應，「 Beh ：我真甘願tè主。」 Tùi hit tia̍p了後hit ê人真gâu進步天ê路，家己亦歡喜到bōe顧得， koh愛將所得著好ê消息報眾人知。
Hit tia̍p tī伊本庄chōe-chōe人有出珠ê時氣症，真傷重，差不多ta̍k口灶染著病。
雖然有風險tī-teh ， iáu-kú Chā-lí無保惜家己ê性命，暝日歡喜顧著病人，意思是beh引chhōa in來信主耶穌。有朋友愛阻止kā伊講，「 Kiám-chhái病會過你，的確m̄ thang去。」伊就應講，「我已經kap耶穌清楚啦，無相干。」
有一暝一個人來， kā先生講， ｢ Chā-lí有病真沉重， beh死ê款。」先生黏liâm- piⁿ去in tau看Chā-lí有影真傷重，目睭lóng無看見， m̄-kú伊認得聲，才來講，「請先生吟詩」，先生就吟以前所愛聽ê詩，就是路尾相chhōa講，「咱tī hia稱做聖徒，到永遠o-ló耶穌， kap伊無koh相離。」
Hit號好聽ê話。 Teh吟詩hit tia̍p先生看Chā-lí目屎直直流出來，就問伊講，「甚麼tāi-chì hō͘你心悶bōe平安？」
Chā-lí細聲應講，「父母m̄ bat耶穌。伊就路尾pái切意勸in ，即時著接納救主。講了sòa死去。
「為著我失落性命ê ，反轉會得著伊。」
「但是lín雖罔受艱苦，莫得驚惶，著盡忠胚死，我的確beh hō͘你永活ê報賞，親像戴冕旒。」

十外年前有一個信主ê ta-po͘ gín-ná名叫雅各，真熱心，家己得著救亦歡喜將身軀心神，一盡獻hō͘耶穌， koh有聖神充滿伊ê心。
已經十六歲，父母hō͘伊去學裡讀冊。 Hit間學真大，常在tī-teh ，先生學生以及差用ê人lóng共有三百外人。 In中間khah chōe m̄ bat救主；有ê趁外皮來拜上帝，總是心真冷淡，只有四個khah熱心ê款式。
雅各看in大家chit號心， bōe免得真艱苦，擋bōe tiâu ，切意求上帝憐憫伊ê窗友，降落聖神tī in ê中間。伊有sòa請hit四個朋友kap伊tàu求hit chân事。 In五個定著一禮拜一pái beh聚集tī in ê房間，一點鐘久同心一意迫切祈禱。 In lóng m̄ bat僥疑，反轉心ná開闊teh欣慕主ê恩， jú久， jú好膽來求一項，就是願主顯出祂ê權能tī學內， hō͘先生，學生以及差用ê人攏總會醒悟，信耶穌來得救。
已經經過濟濟禮拜， hit五個猶原saⁿ-kap祈禱。 Taⁿ雖然看in ê窗友平平ná親像往常時ê款式， m̄-kú in無餒志亦無厭僐，反轉koh-khah切意求。
祈禱四月日滿，有一日先生入學廳， beh通知學生一項，所講起就是in同窗一個忽然間起病， taⁿ已經死啦。聽見chit號ê消息，大家煩惱，做一下受感激。
雅各teh想上帝taⁿ beh用chit ê方法替in開路，就順sòa請先生來准in五個kap眾學生，聚集做祈禱會。先生歡喜允伊。 Tú-tú下晝時， in五個去拜堂，已經到位盡看中學裡ê學生lóng齊備teh等候in歡喜順機會來講道理， sòa勉勵苦勸。講了聖神大下感動學生ê心，看in chōe-chōe teh憂悶煩惱in ê罪。前耶穌所應允ê話講，「 Lín託重我ê名有beh求甚麼，我就的確hō͘伊成， hō͘父因為伊ê囝榮顯，」 hit時果然應驗。
Hit五個， taⁿ請學生，若定著ê意思beh kap主耶穌清楚，著tī邊á一間另外koh聚集。 In大家真甘願， hit間liâm-piⁿ有人坐到滿。雅各kap伊ê同伴真致意講起救主贖罪救人要緊ê道理hō͘人得著tháu放罪惡，脫離lóng總ê歹。
學生ê中間有一個真硬心，雖然伊kap眾學生聚集， iáu-kú毋肯信耶穌反轉受氣詈罵，決意無beh降服主。 In另外koh聚集，只有伊chit ê毋趁，就去家己ê房間，刁故意beh讀冊。掀開hit本beh看，總是無心成直直擋bōe-tiâu ，不得已著去chhē伊ê窗友，已經到門外teh khiā ， tú-tú beh轉開hit ê門，魔鬼一下入伊ê心才發性咒誓， koh走倒轉，心內teh講，「我決斷無beh做耶穌ê學生。」第二pái亦是按呢。到第三pái是ná親像聖神勉強伊去，就一直走入hit內面身軀摔tī土腳， kan-ta念一句講，「求上帝憐憫我有罪ê人。」看伊ê款jú久jú迫切， ná親像魔鬼毋放伊煞。 Tī hia跪落四點鐘久，主耶穌kā伊tháu放，本身taⁿ知前所把縛伊ê事，已經脫離了，亦知救主果然有洗清伊ê心，除去伊ê罪惡，真正有歡喜到極。今á日一個學生有當牧師ê職。
Taⁿ hit ê-hng眾學生降服耶穌大家大歡喜；到明仔載koh聚集，愛數念主ê疼痛， hit時m̄-nā hiah ê學生nā-tiāⁿ ，連先生kap差用，也有信， tú-tú照in五個，前所求， ta̍k句lóng應驗。
頂面所寫lóng是真實ê事。現時雅各做牧師，真有得人o-ló伊ê敬虔， gâu利益上帝ê百姓。論到其餘ê學生，近來有人查考in後來甚麼款，查了就知無半個悖謬，無一個捒主。 Chit chân事實在thang感激咱ê心， hō͘咱祈禱ê中間著愛學hit五個gín-ná ê謙遜迫切來懇求。
咱ê教會卻有大大欠缺，望上帝施恩hō͘學裡ê學生，以及眾兄弟姊妹，大家同心一意祈求聖神降臨tī咱ê中間， hō͘ ná chōe人歸服耶穌。

屬tī蘇格籣有一個憨儑ê gín-ná名叫約西。伊卻是恬靜ê款式，四界thit-thô ，無做工。
Hit位ê人真可憐伊，因為伊ê父母已經死，亦lóng無親人thang照顧。有一個老姊妹家己真sòng-hiong所tòa毋成所在， iáu-kú甘願一間仔分伊tòa ， sòa hō͘伊食。
約西lóng無親像平常ê gín-ná ， teh行路ê時，伊沓沓用細仔聲戇戇念。致到人愛創治， kap伊滾笑。 In lóng毋知hit ê gín-ná其實是信主ê人。約西人款儑儑， gín-ná愛kap伊講笑，有一個對伊講，「約西，你若坐馬車，就穩當tú著大災厄。」 Chit號話卻是beh騙伊，總是約西不止信伊ê嘴，後來雖然禮拜堂真遠， chōe-chōe朋友也招伊坐in ê馬車，伊決斷毋，定定講，「我步行會到上帝ê厝，沿路亦thang kap主耶穌講話。」
某日有一個gín-ná聽見伊路裡照舊teh念， kap伊滾笑講，「約西你對甚麼鬼神teh求恩mah ！ 」伊應講，「毋是求鬼神，實在是teh服事天裡ê上帝，咱卻無thang看伊ê形象，總是伊不時teh鑒察咱。」
有一日約西去chhē傳道先生kā伊行禮，講，「 Beh請問先生一項。 Tī安息日毋知你甘願hō͘愚戇ê約西， kap主耶穌啉食á毋？」
先生真無閒愛推辭，總是約西ná迫切求講，「先生，你若知我按怎樣疼主，你的確歡喜hō͘我坐伊ê桌。」 Chiah ê話真有感激先生ê心，所以毋敢阻擋，就准伊kap上帝ê百姓saⁿ-kap坐桌。
到禮拜日約西量早備辦，未有人來，伊已經到拜堂， tī hia坐便便。 Teh禮拜ê時約西直直流目屎，聽先生念耶穌ê名，伊真憂悶，搖頭講，「我猶未見著伊ê面。」道理講明白大家坐主ê桌， saⁿ-kap食， hit時約西kia̍h目面笑笑， teh看先生kā伊tìm頭，後來就用手掩面仆teh到禮拜soah 。大家beh四散約西亦起來， hit時看伊ê面光光。 Beh tò去ê時有幾若人愛kap伊講話。約西lóng無應，有gín-ná直直問，就kā伊講，「今á日莫得攪吵因為我已經見著主ê面，伊親目看我，也親嘴kap我講話。 Taⁿ到一世人我beh kap伊相交陪。」
聽伊講chit號話， gín-ná忽然間gông-ngia̍h細仔聲談論講，「今仔日約西敢毋是憨儑，看伊ê款khah精英。」
到厝裡約西猶原無愛講話， kan-ta叫hit ê老姊妹kā伊講，「阿媽， ê-hng我毋食。」聽hit句伊未免得奇怪，因為約西常常真枵，有時愛食兩人ê額。
入房間就聽伊細仔聲直直祈禱到暗暗，講，「主á ，是愚戇ê約西久久teh chhē你，好佳哉今仔日hō͘你chhē著， taⁿ歡喜到bōe顧得，到永遠無beh kap你相離。看chit間仔ná天堂，四面有寶玉光映映。」
伊按呢念到無聲， hit ê老姊妹掠做伊taⁿ已經睏落眠。
明仔早起毋敢phah醒約西驚了伊厭倦；體貼伊前日行遠路，倒來亦lóng無食，就本身chhiūⁿ水，拾柴。飯煮熟，就去叫hit ê gín-ná講，「約西ah ，著來食。」已經叫幾若聲無人應，就趕緊走入伊ê房間，看約西跪落土腳，若準teh祈禱。老姊妹伸手摸伊ê面， liâm-piⁿ生驚因為伊ê身軀冷吱吱，知約西已經死。
果然有得著心所愛就是耶穌，召伊去天堂， tī hia kap主永遠tòa ，無koh相離。
先生kap眾兄弟姊妹聽伊ê消息， bōe免得奇怪講，「 Taⁿ有實實ê憑據，昨日救主tī咱ê中間。 Hit ê gín-ná kiám m̄是耶穌所疼ê學生，現時teh享受久長ê福氣。」

Tī蘇格籣有一個gín-ná名叫雅各。伊ê父母已經過往啦，可惜無朋友thang照顧伊。
Chit ê gín-ná愛入學讀冊受教示，但是無人thang替伊出錢，所以bōe得thang去讀。伊常常teh煩惱chit chân事，到有一日伊家己想講，「 Taⁿ我無父母，亦無親戚啦，我beh去見阮ê女王求伊幫贊我。」
伊按呢講是因為知hit ê女王不止好心，亦gâu憐憫體貼sòng-hiong人。
所以chit ê gín-ná有行到女王所tòa ê所在。 Tī王宮ê門口有一名兵teh把守。伊看gín-ná beh入去就liâm-piⁿ阻止，喝伊講，「你ài-beh創甚麼tāi-chì ！ m̄ thang入去。」雅各應講，「我愛去見女王，請你hō͘我入去。」
Hit ê兵kan-ta笑伊講，「緊猛去ah ！你bōe堪得見伊。」
雅各聽見按呢，就憂悶倒轉去；沿路行，沿路哮，家己teh拍算到chia是無路用啦。
Tú-tú teh-beh停腳有一人對伊面前經過；看見雅各憂頭苦面就問伊講，「 Gín-ná ah ，你因為甚麼tāi-chì teh憂悶到按呢？」
雅各就將伊ê tāi-chì攏總kā伊講。 Hit ê人就安慰伊講，「 Taⁿ你thang安心，毋免煩惱，我beh chhōa你到女王ê面前。」
伊就應講，「 M̄-kú tī門口有一名兵，伊毋hō͘我入去。」
Hit ê人講，「你毋免掛慮，毋使驚，你著倚靠我，我穩當chhōa你到女王ê面前。」講了就牽雅各ê手，兩人saⁿ-kap行到門口。 Hit tia̍p兵丁lóng毋敢阻擋伊， koh kā chhōa伊ê人行禮。
行有hiah遠koh看見一名兵tī hia teh khiā ，雅各ê心有koh餒志就講，「 Tī hia iáu有兵丁，你拍算伊beh hō͘咱入去á毋？」伊講，「毋使驚，我kā你講，著倚靠我，的確ōe thang入。」
Taⁿ hit tia̍p雅各想bōe曉得，毋知chit ê人是chī-chūi ；亦毋知好款待伊到按呢是為著甚麼緣故，所以就好膽來問。 Hit ê人講，「我是女王ê囝。」
雅各聽見chit句話就liâm-piⁿ知伊穩當會chhōa伊到女王ê面前，所以無koh掛慮，反轉歡喜， hō͘太子直直chhōa伊到女王ê房。女王kap伊講話，亦不止好款待伊，到後來照雅各所意愛予伊入學讀冊，寫字，以及學習別物ê教示。到大漢ê時候就成器成做有大路用ê人。
Taⁿ咱大家將chit ê gín-ná ê事thang來想一項第一要緊ê tāi-chì ，就是咱著倚靠咱ê主耶穌親像雅各倚靠女王ê囝一般樣。
咱ê主耶穌是天頂上帝ê囝；咱若倚靠伊，伊穩當引chhōa咱到上帝ê面前；亦會hō͘咱tī萬王ê王ê所在khiā起到永遠。

某所在有一位先生teh行路。 Hit日當熱，人真僐， koh嘴乾；沿路行，沿路teh chhē愛得著水thang來止渴。
Tú好到一間厝，就拍門beh討水，有一個婦人人出來開，問是甚麼tāi-chì 。伊就講，「某乜嬸ah ！我真嘴乾，勞力你將淡薄水hō͘我啉。」婦人人講，「好。」去舀ê時先生罔teh看in hit厝內；看見內面ta̍k項物真驚人，無甚麼四序。 Tī hia亦有四五個gín-ná teh thit-thô ，所穿ê衫破爛驚人到極，真歹看。伊ê丈夫坐tī火爐邊teh食厚薰，真歹面chhiuⁿ 。
婦人人捧一杯水hō͘ hit ê先生啉；啉了就kā伊說謝，越身beh去ê時就吐氣細仔聲講，「 Hàiⁿ ah ！有一項寶貝tī in內面，人koh毋知。」講了做伊去。婦人人就對伊ê丈夫講，「你有聽無！伊講有寶貝tī咱內面， taⁿ毋知到底是甚麼意思。」丈夫kā伊講，「啥事無beh問寶貝khǹg tī佗位！ 」應講，「伊做伊去啦，掠準我無聽著，總是若有寶貝tī chit厝內， kiám驚chhē bē著！咱的確著來chhē 。翁某teh想是金銀khǹg tī in內面lóng無想著是別物，所以婦人人早暗四界teh chhē ； chhē到lóng無心情thang做工，無khòa煮，無khòa食，無洗無盪，致到家毋成家，囝毋成囝， ná艱苦，心專專teh想hit ê寶。伊ê丈夫看伊到按呢就發性罵nē做伊出去，去酒樓，食酒，啉斟摃拍，通家悽慘落魄。日過日都是按呢， khah chhē亦是無；但是伊決意愛chhē到著。
到後來真餒志拍算講「 Taⁿ無彩我ê工情出力到按呢。」 Hit tia̍p伊tú peh上交椅，愛chhē hit ê架仔頂ê物，看有寶貝tī hia á無；無張持忽然跋落去；架仔kap物lóng總交落tī土腳；家己受氣撒潑講，「 Taⁿ毋koh chhē啦。」就拾hiah ê物一項一項beh koh排tī架仔頂。無拍算hit ê寶貝tú-tú tī hia ！ Taⁿ寶貝是甚麼？就是一本聖冊啦！伊一下看著就知hit本是伊ê老母活ê時hō͘伊，有寫伊ê名tī內面， koh有寫chit節聖經beh贊伊無bōe記得。可惜hit ê婦人人無對重老母所送ê聖經，無要緊伊ê話，致到不止冷淡，離開上帝真遠，到hit日看著hit本聖冊，心liâm-piⁿ醒悟知罪； koh想著前猶未出嫁ê時陣tī父母厝真看活koh平安。今á日按呢ê精差就是知tiàm父母tau ê時全家真熱心，對重上帝ê道理才有按呢。 Tùi hit ê-hng chhē著hit本聖冊常常愛看，來講究，有受聖神感動，不止改換伊ê品行，嶄然khah溫柔來款待囝兒，致到伊ê丈夫真gông-ngia̍h ，毋知是按怎樣，定定注神teh看伊ê行踏， ná看ná看奇怪，姑不將問伊講，「某人你敢有chhē著寶貝啦。」講「有啦，總是所chhē ê寶貝毋是照咱所拍算ê就是上帝ê聖經，真正比金比銀萬倍khah好。我hit ê-hng跋落去ê時看著一本冊，掀開來看才知hit ê行路人所講就是指聖冊做寶貝tī咱內面，咱kú毋知。 Taⁿ你我著saⁿ-kap得著才著。」伊就勸伊ê丈夫koh勉勵真久；到後來伊ê心亦醒悟，兩人平平得著重頭生來信主。
Tùi hit tia̍p以後翁某和順，囝兒得父母疼痛，大家認份，一家齊齊整整，四序，大細享受安樂， saⁿ-kap感謝主hō͘ in chhē著寶貝來得著大大福氣。
Taⁿ勸咱大家著想，凡若甚麼人有聖冊tī厝內著知實在是寶貝，著對重來講究，因為救主有講，「著較勘chiah ê聖經。」約翰5 ： 39 。

三十年前tī倫敦城有一個ta-po͘ gín-ná名叫Hái-lí 。伊m̄ bat字， koh是真sòng-hiong ，所tòa ê所在是真毋好。 Hit條街有號名賊路，因為tī hia有hit號匪類ê歹人結黨。 Hái-lí ê父母m̄ bat教示伊ê囝， in是gâu食酒，歹嘴，無德行ê人。 Hái-lí出在伊ê所愛，無人約束伊，就kap hia-ê歹gín-ná嚾黨。
In逐日四界去愛偷拿人ê物。 Hit黨有一個頭人姓蘇，名為霖。 Hit ê人是十分歹，沓沓招hia-ê khah細漢ê gín-ná kā in講，若無gâu搶劫人ê物伊beh phah in到真忝。所以著去khah鬧熱ê所在當人beh坐火車oe-khoeh ê時chūn ，就kā人剪liú ，或是錢， á是錶á ê物。一黨lóng是趁chit號食。
有一ê-hng Hái-lí beh倒轉去厝裡ê時， tī路裡tú著一個同伴kā伊叫問講，「你有聽消息á無？蘇為霖已經hō͘警察掠去啦。伊tú-á teh舂乓ê時hō͘伊掠著， taⁿ的確會kā伊關監到兩年久啦。」 Hái-lí聽了就講，「 Taⁿ咱beh怎樣ah ！欠一個頭人敢著收腳， m̄ thang koh做賊啦。」
Tùi hit tia̍p Hái-lí脫離為霖殘忍ê手，自然一項khah快活，但是伊ê心lóng bōe平安，因為知前日所做是大毋對。
近tī賊路有一間ê福音堂有人ta̍k ê-hng teh講道理； Hái-lí有入去聽；聽了心就受感激，因為先生teh講救主耶穌真疼世間ê gín-ná替in死， sòa會救in脫離逐項ê歹， hō͘ in變做清氣相ê人。 Chit ê道理前Hái-lí lóng m̄ bat聽見，毋知影，到hit時得著反悔ê心，來信耶穌，就lóng無koh做賊。 Hit tia̍p就去chhē頭路，到路尾hō͘ seng-lí人倩做gín-ná工，趁小可錢，掠做chit ê是好ê頭路，因為毋免做賊來過日。伊日時不止出力做工， ta̍k ê-hng去福音堂來學習道理；到後來伊真好膽干證救主救伊出歹ê tāi-chì ； sòa苦勸hiah ê前kap伊結黨ê歹gín-ná ， kā in講著反悔chōe來信耶穌。到Hái-lí十二歲ê時，有一日kap伊ê小弟坐tī禮拜堂ê gîm-kîⁿ teh食點心，忽然伊ê小弟khiú伊ê衫講，「俺兄你有看見伊á無？ Hái-lí一下看就知是蘇為霖出監，就驚一下，細仔聲講，「 Taⁿ向望伊無看見咱。」總是已經看見，倚Hái-lí講，「你著kap我來去。」因為蘇為霖是真大漢， koh真惡，目睭大蕊teh相伊， Hái-lí真驚，身軀gī-gī-chhoah ，毋知為霖beh怎樣款待伊，就心內求耶穌來贊伊；才好膽kā伊講，「我毋kap你去，做賊ê tāi-chì我已經放sak真久啦。」為霖真受氣kā伊講，「你減有放捒mah ？ Taⁿ毋免講，著koh來去做。」 Hái-lí應講，毋敢，我是的確服事上帝，信耶穌，毋愛koh做歹，因為耶穌已經救我。」為霖聽見chit ê話，益發受氣，行倚Hái-lí kā伊講，「你著liâm-piⁿ kap我來去，若無我就beh phah你到真傷摔tùi砛簷落去，致到傷著尻脊。 Hái-lí哮一聲，小弟問伊講，「俺兄你傷著ta̍h-lo̍h一位teh艱苦？」 Hái-lí koh哀一下kā伊講，「小停kiám-chhái會khah好但是一陣腳無力，毋知是怎樣？」 Koh tia̍p-á久伊想ài-beh peh起來做工，知是著重傷， peh bōe起，過路ê人chē-chē圍teh看伊，替伊吐氣， kā伊可憐。有好心ê人kā伊扛到醫生館，向望會打揲得。醫生就驗看伊ê身軀，知是無向望ê tāi-chì ，因為尻脊骨已經折啦， gín-ná bōe活。館內ê醫生kap顧病ê人gâu照顧伊，大家知伊是無偌久ê人。佳哉伊本身真平安， lóng無掛慮，知疼伊ê救主kap伊tī-teh 。
有一日hia-ê結黨ê賊á一個來醫館切意愛看Hái-lí ，真憂悶teh流目屎，因為聽見Hái-lí beh死。一下入房間， koh-khah大聲哮講，「 Hái-lí ah ！ Hái-lí ah ！你m̄ thang死，你若死我beh怎樣ah ，你幫贊我來bat耶穌，你若死我就真慘。」 Hái-lí雖然倒teh ，心真平安，就安慰伊ê同伴講。「 M̄ thang哭，我beh去耶穌hia享受福氣，你著想耶穌到別日你也會入榮光ê所在。」 Tī hit醫館有真熱心信主ê看顧婦有時bat吟詩hō͘伊聽， Hái-lí真歡喜，滿心平安。有一日伊問Hái-lí講，「你hō͘蘇為霖害到按呢，有甘願赦免伊á無。」講，「真甘願，歡喜赦免伊，著叫伊來。」 Hit暝Hái-lí真臨危ná傷重，到天beh光就hō͘主耶穌召伊入天城，享受永遠ê福氣。
Taⁿ試想一個gín-ná kiám m̄是為著主耶穌ê道理來失落性命mah ？

Tī十外年前中國有tú著真亂ê事，皇后出詔著趕外國人出in ê境內， sòa窘逐信主ê人。 Chōe-chōe人趁皇后ê詔去做義和團匪。有一個信徒名Phàng-á ，閃避歹人ê手去bi̍h 。匪類去掠Phàng-á ，掠無，就掠in小弟叫伊著kā in講in兄bi̍h tī甚麼所在；若無講beh刣伊。 Phàng-á知chit ê事情，毋愛連累別人，就家己出來。 In小弟無拜上帝，所以得著tháu放，總是Phàng-á受掠。土匪問伊是信主ê人á毋是， Phàng-á lóng無驚，好膽認歹人看伊到才決斷，就開土空真深， kā Phàng-á活埋，將土勻勻á thūn落去。 Chōe-chōe人tī hia teh看chit ê tāi-chì ， Phàng-á lóng無驚，反轉直直講道理hō͘看ê人聽。土匪teh thūn土ê時定定問伊有甘願背教á無；但是猶原不止決斷ê心。土已經tīⁿ到伊ê嘴koh問伊，算是路尾恁做，我一世人無毋認我ê救主。」土匪大受氣， liâm-piⁿ用土thūn到tīⁿ ，用腳chàm 。 Án-ni Phàng-á ê靈魂已經到主ê面前，顯明伊疼主甘願胚命。

西國有一個讀冊人生兩個囝，一個ta-po͘ ，一個查某。查某大ta-po͘兩歲；大姊小弟有十分ê相疼，父母看見歡喜，無拍算查某囝七歲就死。 Hit時ta-po͘ ê只有五歲，查某ê既然死，父母不止傷心； hit ê ta-po͘ ê無看見伊ê大姊亦是一樣ê憂悶。
後來照規矩來埋葬出山；有一日讀冊人chhōa hit ê ta-po͘囝去山裡栽花種樹；到墓裡hit ê小弟無看見伊ê大姊，四界teh chhē ，老父就kā伊講，「囝ah ！ beh見你ê姊妹，見bōe著啦。」 Ta-po͘ gín-ná聽見這話出聲大哭，想伊ê大姊已經失落。
伊ê父就kā伊安慰，「你ê大姊毋是失落，是beh koh活，會koh相見，現在不過代先上去天堂若定。」 Ta-po͘ gín-ná聽見beh koh活koh相見ê話，心內大疑bōe曉得hit ê話，捷捷koh問。伊ê老父一時亦bōe liâm-piⁿ kā伊講明。
到tùi墓裡倒轉來tùi路邊經過一個淺水潭，四圍lóng有ām ê樹林，有長ê竹。水中央有蘆竹仔kap hia-ê草仔水蛙仔。 Hit時是六月天，各樣蟲豸，鳥隻，活物，飛來飛去不止好景緻。
讀冊人就叫ta-po͘囝來做堆坐tī水潭邊，重頭kā伊講起koh活ê情理，就將目睭前所看ê物借來做譬喻，才講，有一日潭裡一隻小蟲，後來出水就變做田蠳， hit號蟲當hit tia̍p未變ê時kap hia-ê同類ê蟲tī水中央土糜裡，四界teh趖吮chhē食，無閒到bōe顧得。
Chit號蟲生成tī水ê中央自在teh行遊，獨獨會曉掠水做伊ê天，卻毋知水ê頂面iáu-kú有極大ê世間。
潭裡koh有一項ê活物，號做水蛙，有時去tī岸頂，有時入水中，時常出出入入。忽然間小蟲對hia-ê蟲伴講，「 Hit ê水蛙有時來，咱chiah ê看見；有時去，咱chiah ê就看bōe著，到底水蛙是對tah-lo̍h去？」
Hia ê蟲應講，「伊kap咱無干涉，咱不過ta̍k ê chhē食。」
小蟲koh講，「我的確愛明白知chit號事，因為我kap恁tī水中央lóng看見水蛙，若beh去chhē伊，忽然又無看見，親像水蛙無tiàm tī水裡；毋知水面頂iáu-kú有別ê世界á無。」
Hia ê蟲伴就責備小蟲，笑伊家己惹出煩惱，講，「咱不過安然，享受現在ê世界就足額啦，啥事去管外面別ê世界？」小蟲聽這話停一時仔久毋敢koh做聲，家己去chhē食，沿路行沿路心內照舊帶疑teh想水蛙到底是tah-lo̍h去。 Koh問別ê蟲，亦bōe曉kā伊講。無偌久一尾魚仔kap一尾鱔魚過來行遊，聽見小蟲teh問答，亦bōe曉得。偶然有一陣水蛙跳入水內。 Hia ê蟲看見又驚，又歡喜，差細隻蟲走去探聽水蛙，向望會得著明白。
小蟲就恭恭敬敬，走近水蛙ê面前，謙卑細聲來問講，「請你kā我講，水潭外面iáu有別ê世界á無？」
水蛙聽見，別ê世對tah-lo̍h來？」小蟲就應講，「阮chit ê世界以外，毋知iáu有別ê世界á無。」
水蛙因為小蟲稱水裡做世界十分ê奇怪，就冷笑kā伊講，「這不過是小可有水潭， m̄ thang講是世界。」
小蟲溫柔koh講，「阮一世人tī水裡，照阮teh看chit ê潭就是大ê世界啦。」
水蛙講，「外面亦有乾地，亦有空氣，亦有逐種ê活物， chōe-chōe榮光。」
小蟲搖頭bōe曉得； tī後面ê水蛙kā伊講，「設使你beh去看也thang來去，你坐tiàm我肩頭頂，我就chhōa你來去看。」
小蟲輕快，趖tī水蛙ê尻脊心坐到自在。水蛙對水裡漸漸跳上koâiⁿ ，對蘆竹仔內走到岸邊， tú-tú teh-beh離水水蛙教小蟲著扞去tiâu ，細膩一下跳，就到乾地ê岸， kā伊講，「到啦，到啦。」越頭一下看， chhē無小蟲，因為小蟲一下離水，頭暈目暗， liâm-piⁿ lóng毋知人，忽然跋落水裡差不多到死。後來精神吐氣講，「我苦ah ！一下出水外ê世界就teh-beh死；我錯誤聽水蛙ê話險險放捒性命，因為想著水蛙無影出水，不過是騙我去受苦，做伊走去。」
小蟲沿路chhē食tú著hia-ê蟲伴就將lóng總ê事情詳細kā伊講。
Hia ê蟲伴問小蟲講，「你看水蛙tah-lo̍h去？」
小蟲phah算水外無別ê世界，就講，「我想水蛙大概iáu tī水中。」到明á日水蛙koh跳入水。 Tú好離小蟲無偌遠，小蟲看見就大驚，講，「你又來啦，你昨昏騙我，害我險死，到底你無出水外。」
水蛙講，「我老實kā你講，昨昏我一定有出去，我tī岸邊等候你真久，因為我無看見你， tī蘆竹仔裡跳來跳去teh chhē ； chhē到後來看見一項奇事，我kā你講，想你若聽見亦是掠做奇怪。」
小蟲gông-ngia̍h問，「看甚麼事。」水蛙講，「我teh chhē你ê時tī水頂蘆竹仔ê中央，看見一個kap你siâng類ê小蟲tī近蘆竹仔ê邊走出來， tú-á teh離水忽然尻脊chit裂做兩邊，對殼內走出一個好看ê活物， tia̍p-á久就會飛，伊ê款式榮光燦爛， tī日頭中央照光真正是súi hō͘人愛看。 Chit ê物tī水頂面名做田蠳，我起頭也掠做奇怪，注目詳細看，看伊有四翅不止活動， tī水面四界teh飛teh舞，我忽然想著你，刁持落水來kā你報好消息，看起來你到路尾hit tia̍p ，時若到也的確是親像按呢beh去水外ê世界。」
小蟲聽見大奇怪。水蛙講，「實在真奇。」總是小蟲也有疑心， koh再問水蛙講，「這事是真á無？」水蛙應講，「真可惜你起疑心kap我無干涉，不過你若信就受安慰，若毋信就失望。」
後來無偌久小蟲tú著破病，身軀厭懶對蘆竹根ê邊走上水去；liâm- piⁿ翻頭想著水蛙ê話知是奧妙ê事，死了beh變看是真á是假。 Hit時hia-ê各蟲伴lóng齊來看伊，小蟲提起水蛙ê話就講，「我taⁿ真正有向望，所以心內看活安然反轉毋驚死。」
蟲伴講，「但是按呢你敢是beh出水啦，願你照水蛙所講ê話倒轉來kā阮講。」就hit tia̍p綴後跟隨伊，大家beh看小蟲按怎樣變，無拍算小蟲一下到水面離水做伊去。
蟲伴就看bōe著，因為水內ê蟲bōe看水外ê物。大家傷心tò去，同聲teh吐氣講，「小蟲毋知tah-lo̍h去，一直向望伊回來報信才會明白。」等候真久lóng無消息，有ê講，「小蟲是bōe記得； 」有ê講，「小蟲真正是死；有ê講，「小蟲慢慢敢會koh活倒轉來。」到後來時候一下到， in一個一個lóng siâng一般樣tī蘆竹仔上水去，親像水蛙所講ê話；獨獨iáu tī水中央ê蟲猶原teh講，「離開水面不過是死； 」有ê講，「到尾無失望，阮beh向望koh活。」有ê teh冷笑，有ê講，「不過是代先上水面，卻毋是死。」議論亂亂無平。
論到信水蛙代先離水hit ê小蟲， hit時對殼內出來，十分ê得意，知kioh真正有榮光ê世界，才信水蛙ê話有影，毋是騙人。時時刻刻毋敢bōe記得水內ê蟲伴，常常想beh報in ê消息，可惜bōe會koh再入水， kan-ta飛來飛去tiàm岸邊等候，明明知水內ê蟲時陣若到的確beh出水裡，到時果然ta̍k ê lóng起來，大家同飛同行遊十分看活。
讀冊人講到chit裡吐氣一聲，對ta-po͘囝講，「可惜ah ！可惜ah ！現在水內ê蟲bōe會齊知水面ê平安快樂燦爛榮光，只有會將水蛙ê話信心向望。咱ê人也是按呢，現時想bōe出怎樣ê榮光。你ê大姊不過親像小蟲代先去並無失落。
聖經撒母耳記下卷12章23節大衛王講，「 Taⁿ囝已經死，我禁食啥事， kiám會hō͘伊ê靈魂倒轉mah ？我teh-beh歸囝ê所在，囝bōe會koh就近我。」照按呢講，代先升天ê並毋是失落性命，人teh憂愁有甚麼利益啦！

有一個查某gín-ná名叫仁愛。 Hit ê gín-ná八歲；有破病真久， bōe會起來。有一日伊ê老母捧湯beh來hō͘伊食。
仁愛lóng無越頭，就講，「我毋愛食。」伊ê老母所捧ê湯就hē tī桌頂，真掛慮，就俯落去看伊問講，「細囝你有teh哮á無？你teh煩惱甚麼tāi-chì ？著kā我講。」
仁愛koh流目屎，講，「我聽見母仔kā馬利亞講， Taⁿ我bōe好啦，但是我真驚死。」伊ê老母抱伊ê頭殼講，「毋免驚，醫生chit tia̍p講有khah好，後來會漸漸好。」
仁愛聽見老母所講ê話，鬱卒ê面liâm-piⁿ變做歡喜光光ê面，就食老母所捧ê湯。食了伊ê老母講，「我毋愛你驚hit ê時ê tāi-chì到按呢， taⁿ你會好，著來saⁿ-kap談論一個tāi-chì 。」
仁愛chhoah一下，後來講，「死真正hō͘人thang驚，死後有靈魂，無身軀，我bōe認得家己。」
伊ê老母講，「耶穌會認得你。」仁愛，就應講，「有影，但是我毋知hit ê所在是甚麼款式。人tī hia親像神；神是hō͘人thang驚。」伊ê老母微微笑講，「咱雖罔毋知hit ê所在甚麼款式，但是的確知天頂是好所在，因為聖經有明明記載。我愛kā你講，設使你ê老父有買新厝，咱teh-beh搬去。但是因為伊愛hō͘你奇怪，伊無講厝tī tah-lo̍h ，也無講厝ê內面是甚麼款。但是伊講hit間比chit間是不止khah súi ，你有ài-beh搬去hit間新厝á毋愛？」
仁愛應講，「的確beh 。」
伊ê老母講，「死ê時是親像搬去新厝一樣。咱死就是搬去天父ê厝。」仁愛講，「 Taⁿ我會曉得啦！論chit ê死ê tāi-chì ， taⁿ無koh予我驚到按呢。」

慈母苦母我的心路歷程
台北南門基督長老教會劉玉鶯姐妹之見證
劉玉鶯作
郭李富美羅馬字整理及漢譯

1 .感謝上帝疼即大，
賞賜老母來生我，
飼我成我養我大，
伊在世間傷拖磨。
攏是為子無奈何，
伊ê恩情真正大，
伊在世間無快活，
今伊息了ê拖磨
2 .伊ê恩情較高山，
我ê目屎像嚏汗，
今欲報答無機會，
祇有用心寫問題。
思念老母伊一個，
今在天庭ê祖家，
我亦欣羨ê祖家，
向望無久會歸家。
3 .慶祝母親五月初，
看着別人插紅花，
In是好命ê關係，
是我歹命ê問題。
有人食kah八十外，
猶有老母通好chhōa ，
Hō͘我心肝亂糟糟，
頷頸ná滇ná欲哮。

1 .我tī世間siōng歹命，
三年腳手攏真疼。
感謝上帝kā我疼，
Hō͘我腳手無koh疼。
(和)今着為主打拚，
今着為主打拚，
今着為主打拚，
今着為主來打拚。
2 .疼kah三頓bōe攑箸，
感謝上帝kā我醫，
醫好我手會攑箸，
Koh亦hō͘我會寫字。
3 .我腳三年真艱苦
感謝上帝ê看顧，
醫好我腳會行路，
Hō͘我愈行愈大步。
4 . Hō͘我所行無錯誤，
求主指示我ê路，
Chhōa我頭前ê路途，
Hō͘我行平坦ê路。
5 . Hō͘我信仰愈堅固，
無受魔鬼ê迷路，
日日tòe主ê腳步，
主會安排與保護。
6 .敢採魔鬼入厝內，
助我好膽與刣，
魔鬼親像吼ê獅，
時常設計欲陷害。
7 .求主助我ê口才，
毋驚魔鬼偌厲害，
求祢教示我祈禱，
使我祈禱會得成。
8 .使我心靈會勇健，
為主做工來打拚，
我所愛做ê工程，
我欲報答主ê疼。

我是一個青盲人。我tī四歲的時目睭就青盲。 Hit時我啼哭，喉叫，離開了白日，光明，形形勢勢，有無窮希望的世界，來做烏暗的，「暝時ê國」的國民。 Chit項事是好呢， á是歹呢？我卻毋知。我只知暝時是接續teh ， koh也往往beh定定是暝時，到我的性命絕滅才soah 。但是，我beh咒詛伊mah ？無，的確m̄ ！從前出名的青盲著作家Hawks (福克斯)先生tī伊所做的冊叫做「 Teh hitteng teh 」內面講： 「中晝的日頭將世界kap世界的一切奇異指示我； M̄-kú暝時卻是將宇宙，無數的星，無制限的空間，全生活的擴大kap奇異指示我。日時指示hō͘我ê ，不過是「人的世界」，暝時指示hō͘我ê ，卻是「神的宇宙」。暝時雖罔帶kóa痛苦hō͘我，暝時有時亦帶悲慘淒切hō͘我； m̄-kú暝時，我會聽見真濟的星saⁿ-kap teh唱歌， tī暝時我又thang teh學了解自然，對自然的中間來發見自然的神。」
bat講過chit款的話。伊細漢的時鋸去一腳；到15歲的時又青盲；但是後來伊有著真濟關係tī動物生活的著作，到尾成做美國一個自然科學家。現在我也會按呢講猶未ne ？我若會kap siâng款，蹛tī大樹林內安適koh súi的厝，有真濟的家屬圍纍teh ， he我就kiám-chhái thang講同樣的話。 M̄-kú ，我雖望渴慕自然的佳景，我卻常常tī (莫斯科，俄國的京城) ， London， (倫敦) ， (東京，日本的京城) hiah-ní大都市的繁華中teh生活。 Tī hiat-ê大都市繁華喧嚷的中間，暝時並bōe予我聽見真濟星辰唱歌；暝時亦bōe指導我理解自然， koh對自然中理解自然的神。暝指示我的是幾件別項的tāi-chì ，總是我現今毋講chiah-ê ；我所beh講的，是tī學堂的時， in所教示我hiah-ê的事。
我tī九歲的時， in送我到的盲童學校內去讀冊。 Hit間學堂彷彿ná kap世界隔斷ê ni̍h ！學生連閒的時亦毋准出去外面，甚至父母的厝亦毋准in去。阮thong日hō͘先生看管，一刻也不得放鬆。
有一pái先生教阮，講地球面積是真大的，所以人類雖望chiah-ní濟， iáu攏ōe thang chhē一塊地， tī地面上生活我的朋友Lapin (拉賓，一個11歲的查埔囡仔，就問講，「若beh是地球面積真大，阮老父怎樣kán連一庀仔田亦bōe得著，著去租( O-le̍k-hū伯爵)的田？」對按呢先生因為Lapin所問的是「戇問」就將伊大大責罰。因為tī阮學內，阮對先生是只准問hit號「識問」的。
停無偌久，先生問Lapin講，「你tú-chiah所問是，你taⁿ家己有明白á無？」起頭Lapin猶未明白，先生就叫伊徛teh ，聽候伊到明白伊所問的是戇問才thang坐。過半點鐘， Lapin才算有明白，所以先生才算講准伊坐。落課後，我問Lapin看伊所問的戇處tī tá-lo̍h 。伊應講毋知。我就koh問，「你tú-chiah無講你已經明白mah ？」 Lapin應講，「我所明白的是：為著發問來受罰，來徛， che正是愚蠢的事loh ！ 」
先生koh kā阮講，人類分真濟種族，親像：白種，黃種，紅種，烏種，等等。第一進步，第一文明的是白種；第一野蠻的是烏種kap紅種。對按呢Lapin koh徛起來問講，「咱所以稱做第一進步第一文明的種族是kan-ta為著咱有白的皮膚á毋是？」 Koh有一個別個囡仔亦徛起來問講，「 Tī熱天時，有真濟人hō͘日晒到烏趖趖， in kiám毋是攏變做野蠻mah ？」先生講in兩人的問攏是戇問，就罰Lapin kap hit ê囡仔著起來徛，到in明白in家己的戇才soah 。

Tī阮學堂的身邊是. (伯樂府. )的厝。是俄國第一大的茶葉公司的經理， hit間公司是專對中國採辦大宗的茶葉ê 。有一pái中國出名外交家李鴻章 ，來到，就tī伊的家內款待伊。李鴻章聽見阮的學堂是近tī .的厝，伊就想beh來參觀。伊穿中國衫，後面拖一pha kè-á尾來到阮學內。伊非常和氣，准阮去摸伊的衣裳kap kè-á 。阮因為知李鴻章將是「黃種」，所以khiú伊的手，捏到絚絚，細膩ke摸，想beh chhē出黃種人kap白種人的手有甚麼<a href="http://iug .
Koh幾分前鐘，我就問先生講，「李鴻章是正黃種的mah ？」先生應講是。我就koh問講，「 M̄-kú黃種的手kap白種的手到底有甚麼分別，我攏chhē bōe出， he是怎樣ne ！ 」 Lapin也參插起來講： 「李鴻章若beh是屬tī黃種，伊一定著比咱咱野蠻得濟。 M̄-kú照我看，伊ná親像第一無也比咱的Mi̍hain (米海因) khah和異kóa ！ 」 ( Mi̍hain是阮學堂內校役，阮真痛恨chit-ê人。 )
阮tú-á teh談話的時， kap李鴻章同來的hit ê翻譯員，對伊講幾若句話。李鴻章就哈哈笑。伊出去了後，我kap Lapin因為對tī貴人失禮，就受嚴厲的責罰。 In毋准阮食物，直到阮有明白阮的失禮才soah 。一直到hit下昏，阮才明白，才有thang kap別個囡仔做堆食飯。 Tī食下昏的時，我kap Lapin細聲teh偷講：我已經有摸過李鴻章的手啦，伊的手都ná比咱hit位白種校長的手較滑澤iáu濟咧。 Lapin亦細聲講：我想，李鴻章m̄-nā比咱的Mi̍hain較和善，就比咱的白種的先生mā嶄然較文明。 Hit時先生亦tī飯廳食飯，就立刻命令我kap Lapin徛起來，吩咐阮講，「緊緊來chia ，將恁所teh講的細聲話，當眾人的面前，老老實實講出來！ 」可惜ah ！阮hit時，講白賊的本領學猶未來，匆促的中間mā都也做bōe出，對按呢就不得不gī-gī顫，將tú-chiah所講的話，一五一十攏講lóng出來。先生聽了自然大受氣。伊叫阮著跪tī冷冰冰的土腳； koh講，若毋是到阮完全明白阮的過失的時，毋准阮徛起來。一直到半暝後，連飯都無食，阮才算有明白阮家己的過失。阮將中國人的奇形怪狀攏記得起來， chiah-ê都是先生平日所教阮ê ，阮taⁿ攏提來加tī李鴻章的身上。阮就開始saⁿ-kap講，「李鴻章的確不及咱先生hiah文明，不及咱先生hiah智慧，因為伊穿真奇怪的裙，伊拖一pha真好笑的kè-á尾； tī伊細漢的時，伊就將伊的兩腳縛tī真細的柴鞋內，縛到絚篤篤， beh hō͘伊變細腳」。
阮的同班又嚷講： 「無啦，只有中國的查某囡仔才有！ 」 Lapin攏毋降in的說，做伊koh講，「 He kiám毋是一樣mah ？若beh李鴻章是查某的，伊亦免不了著按呢做。」
Kap阮同班的一個女學生就嚷講，「我想查某囡仔無論啥人都毋願縛腳lo͘h ； che攏是父母強強kā伊縛ê 。」 Lapin猶毋服伊，應講，「若查某囡仔家己做父母， in亦是beh如法炮製。」對按呢大家攏笑起來，阮就續接來敘述李鴻章野蠻的證據。
先生常常kā阮講： 「中國人是東方的猶太人，李鴻章當然亦是東方的猶太人了。伊只有知計謀家己的利益；伊疼金錢比世界一切的物都較疼；伊為著錢連啥人啥物都賣迵迵loh . . . 」
談到chia ， Lapin koh-khah津津有味。伊講： 「從前猶太人為著三十箍銀，將基督去賣； hit ê東方的猶太人李鴻章為著三十個銅鐳，設使若無人肯出較koâiⁿ的價錢的時，亦不見得bōe將基督去賣。」對按呢大家又大笑起來。阮自然ná有興致，就接落去講。「李鴻章愛tī大廷公眾的中間執行慘刑， á是處決罪犯；伊有真濟個查某囝；伊只有疼伊的囝，對tī伊的查某囝就較隨便。伊的囝出世的時受人的慶賀，獨獨但是生查某囝伊就毋kau-hìn ；伊騎人行路；伊喝茶無摻糖；伊早起時食烏貓，日晝頓食狗kap蟲，下昏頓是食老鼠過蜜過pek ê ，伊若掠著蟑螂á蝨母，就hē tī嘴內哺， beh hō͘伊死. . . 」
「好啦！好啦！ 」先生in就按呢講。 Chit時有幾個tú-á teh啉湯，攏bū-bū出來。對按呢先生就赦免阮，准阮去食下昏。飯廳內的大眾攏大笑大樂，只有阮悶悶坐teh ，目屎teh流，滴tī阮的菜湯， chit-ê湯阮連試都無想beh試。
「現在已經赦免恁啦，恁為啥事猶teh哭？」先生按呢來問阮幾若擺，阮卻連一句亦無應。先生看阮連一點仔亦無食，就走來問我講，「恁有啥事？怎樣直teh哭， m̄食kóa物？」 Lapin應講，「阮現今家己責罰，家己想毋食，因為阮對tī hit ê黃種的李鴻章實在太惡毒，太野蠻。」先生聽了一句亦無講。
Hit暗，阮tī夢中koh看見hit ê李鴻章，伊縖奇怪的裙，拖一pha好笑的kè-á尾，獨獨伊是真正和善，伊的手是真正滑澤。

先生教阮講，「見若國家攏著有人君來管理伊；國家若無人君á是管理的人，就beh親像學內無監學，決斷bōe得進步。」阮聽了險仔笑出來；因為阮tī學堂內第一快樂的時就是監學先生破病的時。 Tī hit時阮thang自由取樂，見若有趣味的，無論啥物阮都thangthit迌，無論啥話阮都thang saⁿ-kap講。先生看見阮聽伊teh講的時， ta̍k- ê beh笑仔m̄成笑，就受氣講「我講的，攏無啥好笑，恁teh笑乜代？ Tī這號無啥thang笑的事來笑， thang夠額證明恁的愚戇。」阮即時攏靜靜。
先生就續接又落去講。「現在kan-ta舉俄國起來講，咱有一位皇帝，伊頭戴寶貴的冕旒，身穿寶貴的衣裳，伊坐tī寶座中，手裡攑一支玉笏. . . 」
Lapin chìⁿ出來問講，「若皇帝頭殼無戴冕旒，身軀無穿皇帝衫，手裡無攑玉笏，咱會認得伊講是皇帝bōe ？」 Chit問又是「戇問」， Lapin又著罰起來徛。 Lapin毋服，辯論講，「先生， m̄-kú阮都是青盲的，阮bōe看見皇帝的冕旒，也bōe看見皇帝ê玉笏，阮beh thái會認得佗一個是皇帝á m̄是？」 Chit問猶較戇， Lapin罰徛續bōe soah得，著去罰teh跪。
先生又koh續接講，「咱國除皇帝以外猶有貴族。咱對tī貴族應該尊敬，應該服從，因為in是貴族階級，咱不過是貧賤的百姓若nā- tiāⁿ 。」
Chit陣Lapin mā跪teh ， tī阮班中，無人thang起來koh問，只有一個同班的查某囝仔，忽然想起chit項事，就問講，「 (蘭科輔，是阮學堂內一個貴族出身的青盲囡仔)都也是對男爵門第出身，伊也著受特別個尊敬mah ？」 Chit問又是，伊也著罰徛。
先生又koh續接講，「親像tī咱學堂內，有Lapin hit號囡仔，常常beh kap先生濫糝來， kap先生做對頭， tī國家也有真濟歹人，時常chhē機會去kap政府反對， hō͘政府為難。 Chit款的歹人，是叫做，『社會黨，政府黨. . . .咱對chit款的人著小心持防， koh著大大痛恨厭賤in才對。」
M̄-kú tī阮中間無一人驚Lapin ，亦無一人痛恨厭賤Lapin ê ；阮是sòa攏總疼Lapin ，疼伊比甚麼都較疼。我想若beh是國家的歹人親像阮學內chí款的歹人chiah-ní好， hé ！照我看來，真m̄- thang驚lo͘h 。
Chit課上過了， koh無偌久，有一個親王名( A-le̍h-san-tāi-bì-chi ，是俄國皇帝Nicholas伊的叔)忽然想beh來參觀阮學內。 Chit時陣伊是teh做的總督。 (總督是俄國第一有權的地方官，通俄國只有兩個總督，一個tiàm tī (彼得格勒) ，一個tòa tī ，掌有軍，民行政的大權。 ) Tī一禮拜前，先生in就起手預備一切，將學舎kap學生重新布置， teh伺候chit位貴客beh來。 Koh因為持防無政府黨á是革命黨會來刺客，所以tī學內的埕，花園，以及四周圍的街路，警察，兵隊tiàm到beh滿。
到hit一日，所有的事攏妥當，阮只有聽候鐘聲一下tân ，就beh一齊排隊去迎接。獨獨離開約定的時iáu十分鐘，阮忽然聽見鐘聲大tân 。我拍算che敢是phah鐘的人teh-beh kap伊大巴結，所以並無趕緊，勻勻仔是，延遷差不多十分才離開我的房間beh去聽。我tú-á teh行的時忽然有一個m̄相bat的人kā我圍teh ，問講，「你beh去tá-lo̍h ？」
我應講，「我beh到大廳去迎接皇帝叔。」
伊就koh問食飽á未？我kā伊講我食啦。伊又問日晝頓伙食好無好？我就講，
「若日晝頓無好，你kiám是beh創kóa較好的hō͘阮食？」
Hit ê m̄相bat的人講，「自然， he有啥m̄-thang ！ 」
我講，「按呢，請你每日hō͘阮一頓日晝頓kap下昏頓，因為阮日晝，下昏chí兩頓的伙食攏真無好。」
Hit ê m̄相bat的人笑講，「你雖罔bōe看見， iáu-kú你有疼別人無？」
我講「 He是自然，我未bat看見我的朋友， iáu-kú我真疼in 。」
「你有疼我無？」 hit ê人問講。
我應伊講，「我m̄-bat你，就若bat你我也m̄疼你。現今我無閒thang kap你加講零星話，因為皇帝叔無久beh來啦。」
我講了，就趕緊走到大聽。後來有人kā我講，當我kap hit ê人講話的時，先生的面一陣青，一陣紅，一陣烏，驚到差不多bōe振動。原來kap我講話的hit ê m̄相bat的人，都就是親王本身；當伊teh kap我講話的時，伊搖手，阻止其餘的人， m̄准插嘴，所以我竟然sòa毋知。到親王去了，我就受關tī一間特別ê房。 In議論beh趕我出學。
先生嚴嚴責備我講，「你好大膽敢tī親王的面前講hit號無禮的話？」我講，「我都無拍算伊是親王。」先生講，「 Hâⁿ ？你無拍算？伊穿尊貴的衣服，掛華麗的徽章，這是俄國無第二人有ê ；就講你無看見，伊hiah-n̍i̍h尊貴， hiah-n̍i̍h莊嚴你嘛著鼻出來才著。伊身邊徛兩個Chekesa (節克沙，是高克沙地方的一種民族，出名盡忠kap勇敢，俄國皇宮貴人真濟招這號人做in的護兵) 。伊身後有真濟的將領副官圍纍teh ，就講你無看見，你鼻嘛著去鼻出來。」
我講，「 Hé bōe ！ Hé bōe ！我正實鼻bōe出來。我只有lia̍h hit ê人做一個派來咱學內徛班的警察。因為伊是hiah-ní冷酷無情。」
但是到尾先生赦免我，因為我koh無偌久就明白我家己是罪大惡極；只有我的朋友Lapin講，就若hit ê親王頭戴寶貴的冕旒，手攑玉笏，前面排滿(彼德堡)的禁衛軍，嘛無人會想伊講是一個親王，不過是lia̍h伊做一個兇悍無禮的兵丁nā-tiāⁿ 。

頂面我已經講，阮的學堂是ná kap全世界隔斷ê 。總是照例，每兩禮拜一擺，先生kap校役chhōa阮到外面公立的洗身軀間去洗身軀。 Bat一pái ，阮去的時， tī路裡，我kap Lapin行較慢，就留tī路尾， kap in規隊離開有二三十尺。校役只有看前面hí幾個， m̄知放阮tī後面。我kap Lapin tú-á對街頂行過去的時陣，忽然有一個人問阮講，「乖囡仔，恁知in beh chhōa恁去佗去mah ？」阮就停腳， liù帽，對hit ê m̄相bat的人恭恭敬敬行一個禮，溫純應伊講，「先生，阮知，阮先生是beh chhōa阮去洗身軀間。」
Hit ê m̄相bat的人khi̍h8-khi̍h8笑講，「 Beh去乜代？洗身軀ne ？」阮應講，「是，先生，阮beh去chē坐身軀。先生講，身軀若過兩禮拜，就無清氣，著去洗。」
Hit人就koh問講，「恁先生有kā恁講恁的精神若過了幾禮拜就無清氣無？阮講，「 Che ，先生猶未教阮」。伊khi̍h8-khi̍h8笑就koh問講，「人是真快bak lâ-sâm ，一分鐘就lâ-sâm噢，恁知ám̄知？」阮應講，「有影都著， tī烏陰天落雨天的時，阮私下走到花園內連鞭mā bak著lâ-sâm啦；阮gia̍h chē手，行一步， mā攏bak著土糜， m̄-kú親像這號的時，先生都無chhōa阮去洗身軀間，不過刑罰阮，責備阮na-tiāⁿ 。」
Hit ê m̄相bat的人聽見chit句話，就講，「現在，到處都是烏陰落雨天，咱只有gia̍h chē手，行一步，連鞭mā phah lâ-sâm啦。 M̄-kú咱的先生都無chhōa咱去洗身軀，只有刑罰咱，責備咱na-tiāⁿ 。」
Chit-tia̍p是八月尾，天氣真清彩，又真乾離，大約已經三禮拜無落雨啦，所以hit ê人所講的話，阮聽了攏bōe明。 Chit時已經有真濟人圍纍來， in看見阮有憢疑的面色，嘴仔半開半合teh想beh講，攏笑到beh歪腰。同時有一個先生kap一個校役，狠kài-kài走來，到阮的身邊，對阮的嘴phóe大力搧幾若下，大生氣講， ｢恁chit lō ，著正實hō恁大刑罰cheh才著！幾擺kā恁講m̄-thang kap hiah-ê乞食講話！恁taⁿ sòa tòa chí大街頂出手！來，來，恁啥事liù帽tòa chí chiah驚人， chiah垃圾的臭人的面前？ Chhé ！恁這號不可救藥ê仔鬼｣ ！伊ná講ná kap校役對阮的耳仔直chîⁿ ， chîⁿ阮到hiah-ê規隊的學生hit位。
到洗身軀間，先生拖阮到另外一間房，伊手裡gia̍h一支尺，講伊beh大大教示阮一睏，因為阮phah歹學堂的名聲。伊講，「的百姓若聽見尊貴的盲童學校的學生kap街頂的乞食講話， in m̄知beh講啥話咧？」 In若想起學堂的教員kap chiah-ê乞食， m̄知beh怎樣？我一生透底m̄-bat kap chiah-ê乞食交插著， in指甲非常長，非常lâu-siông ， in穿chit領又烏，又臭的破布，頭毛ki-bú kî-kiû ，對頂到下，滿身都是蝨母，生到烏khâm-khâm ， bōe講得伊的chōe . . . 」
伊將hit支尺gia̍h到koâiⁿ-koâiⁿ-koâiⁿ ，對阮的尻脊骿盡力ī落去。第一下是我，第二下著Lapin ，第三下又是我。我hit時無穿衫， hō͘伊phah了， m̄敢呻， m̄敢叫，不過嘴齒根咬絚，據伊hut 。 Lapin坐hō͘伊phah ， mā叫講，「先生仔，阮都m̄知阮kap伊講話的人是一個hiah-ní thang驚的乞食啦！ 」
先生講，｢Hâⁿ ？無你lia̍h伊是chī- chūi ？ ｣ Lapin細仔聲應講， ｢我lia̍h做伊是親王. . . 」我mā順續接落去講，「阮拍算伊是胸前吊華麗的勳章， chit款的勳章tī俄國除伊以外無人會有ê . . . 」
一種真奇怪喉叫的聲，對先生的嚨喉底kiàng出來。阮聽伊這號聲，也ná疑問，也ná gông-ngia̍h ，也ná驚惶。尺對伊的手裡交落落來，倒tī土腳。阮看出， tī chí一tiap仔久的時，先生忽然間tī伊的生活的頭一擺，也thang講是尾一擺，看見烏暗的｢暝的國｣ kap ｢暝的國｣中的親王。 Chit ê親王對頭殼頂到腳chhioh底滿滿都是烏khâm-khâm的蝨母，獨獨伊的胸前有kùi華麗的勳章。這號勳章， tī俄國除了伊，是無人有的。
對洗身軀間出來tò來到學內，阮已經便便聽候嚴重的責罰，但是先生都攏無koh講甚麼。我拍算che敢是因為先生m̄敢將chit ê事報告hō͘校長知的緣故。因為教員chiah-ní無留神，放學生去kap乞食講話，若hō͘校長知，總bōe免得著hō͘校長碰釘。
現在我koh講幾句話來結束chit篇文。咱對chiah-ê看來， ｢暝｣所教咱的事，頭一件就是，懷疑，懷疑tī一切的事kap一切的人。伊教咱m̄-thang相信咱先生的話；伊也教咱m̄-thang聽信一切掌權的的號令。甚物事我都m̄信，一切掌權的我都懷疑。我對tī ，｢神的好｣ kap ｢魔的歹｣也平平憢疑；對tī一切的政府， kap信靠政府的一切社會我也m̄信。獨獨別個青盲人， ｢暝｣教in將一切lia̍h做真理，教in ta̍k ê家己守本份。 Tī我的朋友的中間，有大半的人， in攏聽先生的話，攏服從掌權的人的命令，未bat有懷疑的事。 Chit類的人， in tī社會的中間，早早就得著相當的位置。有的做教員，有的做樂師，有的做工人； in攏娶某生囝，安穩teh過in的幸福的生活。只有我，一無所得，到今猶是東西南北四界teh漂流。到到chia ， m̄信chia ；到到hia ， m̄信hia 。 Chī-chūi敢講我將來到受咒詛的日， bōe會徛tī大街的暗角teh做｢暝ê國｣的親王呢？ Chī-chūi會講我將來bōe伸手對過路的人求乞呢. . . ？
是俄國出名的詩人 kap童話的做家。伊tī chûn年tùi日本來中國， tòa tī北京，到今年熱天才去。人稱伊做｢有囝仔的心的詩人｣ 。伊所teh大喉叫tī人間的是「無所不愛，但是bōe得所愛的悲哀。」 Chit篇是伊家己寫的傳， tī中國的時為著上海民國日報來寫的。胡汝之先生替伊翻譯做中文，後來魯迅教授編輯伊的做品做一本冊，名叫，｢愛羅仙科童話集｣有用chit篇做頭一篇。
11月22日， 1923 S . K . B .

德國前有一個皇帝，真愛相刣，一生常常tī戰場裡，罕得tī皇宮裡。伊的對敵常常kap伊抵硈，無hō͘伊一時仔歇睏。一個hō͘伊圍困了，別個就koh侵入伊的境界。所以年過年，無論冬天，無論熱天，伊著做頭chhōa伊的軍兵， kap in受寒，熱，枵餓，嘴乾的艱苦。
有一擺chit ê皇帝出兵的時，經過伊的國內的一省。 Hia有一間真有錢的修道院 ，內面有真濟和尚。 Tī hit時皇帝hap修道院常常有相爭，因為修道院m̄肯納稅。就是對按呢，皇帝kap和尚攏bōe thang結交做好的朋友。今伊tú-á真厭倦，遍身流汗，攏是土粉，騎馬對chia過的時陣，忽然看見修道院的方丈，方丈是和尚的頭人，坐tiàm tī蔭影的所在teh秋凊。
Taⁿ皇帝常常有聽見人講， chit ê方丈是一個肥koh笨的人；伊ê講究食是比講究道學較深。皇帝想了心內真不平：怎樣伊著枵餓koh嘴乾teh受苦； chiah-ê和尚卻做in teh作樂。伊心內就講： 「我有你法。我著辦kóa代誌hō͘你做。」按呢伊就直直騎馬入花園內，用看輕的聲kā方丈請安。
方丈一下看見皇帝！就真好禮鞠躬，請伊入去花園內坐。皇帝kā伊多謝講： 「我只有幾句話beh kā你講nā-tiāⁿ 。我tú-á看見你坐踮tī樹下， hō͘我想講你的確真僫過日。 Phah算若創kóa工hō͘你做，你的確會歡喜承受才著。所以我愛hō͘你三個問題；你切切著答覆我。頭一問：我穿龍袍，戴金冕旒，坐tī我的座位的時，有值偌濟錢？第二問：我beh踅地球著偌久？第三問：我的頭腦內有甚麼錯誤的思想？今對今仔日起，我限你三月日，來京城朝廷內答覆。若你到hit時bōe曉得應，就你著騎驢仔，手牽驢仔尾， m̄准牽勒索，遍遊國內示眾。 Koh我beh設立一個比你較博的人做方丈。」講按呢，皇帝就冷笑kap方丈相辭，做伊去。
今chit ê方丈的平安的生活將近beh盡啦！伊暝日kan-ta teh想chiah-ê問題，因為伊聽見皇帝的聲勢，知講皇帝m̄是kap伊teh滾笑。 M̄-kú任伊怎樣想，到底bōe-thang得著chí三個問題的答覆，日過日，禮拜過禮拜，月過月，猶原bōe-ōe chhē著解決chiah-ê問題的方法。暝時bōe睏得；日時bōe食：皇帝kap伊三個可怕的問題不時徛tī伊的面頭前。親像按呢鬱卒憂悶，人變瘦，面色變真歹看，連伊的第一好的朋友sòa bōe認得伊。
有一日方丈就離開伊的厝，去一個遠遠的樹林，來解伊的激心，消伊的憂悶。 Tī hia伊tú-tio̍h修道院的顧羊ê ，名做漢卞德， teh顧羊。 Chit- ê漢卞德是一個肥肥粗粗的人，面不時帶笑容，真gâu激氣人，所以修道院的和尚攏真親愛伊。伊雖罔m̄-bat入學， m̄-kú人真靈竅。看見方丈teh來，就好禮請安伊講，「方丈法師， gâu早仔。你今仔日面kán hiah青？才久是暝時bōe睏得á m̄是？」
方丈吐氣應講： 「我已經真濟暝bōe睏得啦。對皇帝hō͘我三個問題，叫我著答覆，了後，我kan-ta bōe啉， bōe食， bōe睏得。」
顧羊ê問講： 「皇帝是問你甚麼？」
法師koh吐氣講： 「 Hāiⁿ-ah ！咱都未bat聽見chiah-ê問題。頭一項，我著kā伊講，伊穿龍袍，戴金冕旒坐tī寶座的時，伊實額值偌濟錢。第二項，伊愛知beh踅地球著偌久。第三項，我著臆看伊頭腦內有甚麼錯誤ê思想。伊叫我著tī三月日的內面正式答覆chiah-ê問題；今koh十日就三月日的期限到啦！設使我若bōe曉得解決chiah-ê問題，就伊beh hō͘我騎驢仔遍遊國內示眾， koh beh叫別人來替我做方丈。
方丈chiah-ê話講了，顧羊ê ，哈！哈！大笑。講： 「 Iáu無別項？ Kah是按呢，你也免koh憂愁啦。我本身才入京，朝見皇帝來替你應chiah-ê問題。不過你著將你的聖衫借我， hō͘我掛你的金十字架，按呢皇帝才會想講我是方丈。
方丈起頭攏m̄信； gông-ngia̍h問講： 「 Thái-thó有影？你也bōe寫字，也bōe讀冊，你kiám真實會替我答覆chiah-ê為難的問題mah ？」
總是漢卞德笑笑講： 「有影，我卻bōe寫，也bōe讀， m̄-kú我對我的老母有學冊內所無ê 。你若肯hō͘我去見皇帝，我包領你皇帝對tī我的答覆會真滿意。」
到尾方丈就准伊。所以tī指定的日子，漢卞德就入皇宮。 Tī殿內看見皇帝穿伊的龍袍，戴金冕旒，坐tī伊的寶座裡，四圍攏是大臣kùi-lú teh伺候伊。
皇帝看見漢卞德， lia̍h做是方丈，就問伊講： 「方丈法師，今你hiah-ê問題是會曉應á bōe ？」漢卞德真好禮鞠躬講： 「陛下，會。」皇帝講： 「若是按呢，今你hō͘我講我是值偌濟錢？」
漢卞德勻純應講： 「陛下，聖經有講，咱的主耶穌基督是用三十箍銀hō͘人賣去ê 。既然按呢，我只會thang出你二十九箍！ 」
皇帝大聲笑講： 「有影都著！你真gâu應。我真實m̄-bat想講我值hiah少錢。今第二問：我騎馬踅地球著偌久？」
卞德講： 「你若會透早馬鞍鬥好，同時kap日頭平平起身， koh你若會tú-tú kap日頭走平平緊，就我敢對我的金十字架立誓， tī二十四點鐘的內面，你地球的確踅一遍。
皇帝叫講： 「 Gōa ！真正。我前m̄-bat想你hiah gâu 。你chit-ê第二答覆真著，我也真滿意。 M̄-kú今第三問：我的頭殼內有甚麼錯誤ē思想？」
卞德就自如自如講： 「 Kah m̄知，你lia̍h做我是修道院的方丈啦！ 」
皇帝講： 「按呢著；這kiám無影mah ？」
卞德應講： 「皇上陛下，開恩！你所想ê ，錯誤啦。我是漢卞德，就是修道院的顧羊ê 。」
聽見chiah-ê話了後。朝內全體大gông-ngia̍h ；皇帝本身第一gông-ngia̍h 。皇帝大聲叫講： 「卞德，你的頭腦真正好，所以我beh立你做修道院的方丈。前任的方丈罰伊騎驢遊街示眾，手牽驢尾， m̄准伊牽勒索。
顧羊ê應講： 「皇帝ah 。我真感激你的恩典； m̄-kú我m̄敢當。我都m̄-bat入學， bōe寫， bōe讀， bōe算賬。」
皇帝講： 「按呢真可惜。今你的答覆既然hō͘我真歡喜，我也愛hō͘你歡喜cheh 。做你老實講，看你愛ti̍h甚物？」
卞德講： 「皇帝ah ，你kah若是beh hō͘我歡喜，就你著留我的主人做方丈， m̄-thang kā伊趕去。」
皇帝歡喜講： 「我taⁿ知啦。你的人，頭腦好， koh好心。我的確照你所請求ê做。你的主人thang猶原tiàm修道院做方丈。」
講按呢，皇帝就送卞德真濟寶貴的禮物，才hō͘伊去。

我原籍是山陰縣錢氏的查某囝。我的生日kap年歲， m̄-nā別人m̄知，就是我本身也bōe知。但是我對出世到tī五六歲的時，雖罔無智慧，無能力， m̄-kú天真浪漫，真súi koh真乖，實在夠額thang hō͘人疼。對tī父母自然是疼kán-ná珍寶一般樣；對tī親情朋友kap真遠的人客， bat來阮tau ê ，也攏o-ló到攏bōe顧得。
光陰真快過：無偌久我已經八九歲啦。 Chit時我的智慧有較加添，身軀也較勇健，就m̄愛定定tiàm-tī家內，愛得去到大城大縣，鬧熱的街市thit迌。心內按呢teh想， m̄-kú無hit ê機會。
有一日，阮老父的好友練精研來阮tau 。 Chit的練先生是一個開礦的人；做人真本事，無論地理á是礦學，攏總會曉得。對按呢人就叫伊做練礦師。我一下看見伊來，心內真歡喜，就走進前kap伊行禮。練先生看見我真古錐，就kā阮老父講， beh chhōa我去四界thit迌。阮老父也歡喜應允。我就kap練先生saⁿ-kap去。 Tī路裡所看見ê ，親像洋樓、電車、馬車、人車， ta̍k項都有。馬路是真闊，上落的人攏無斷。街市的鬧熱，光景的好看，實在會hō͘人的心神快樂，到m̄知thang tò來。
後來我koh再kap練先生去一間學堂參觀。 Hit內面所排列ê ，有大鼎，大灶、大支鐵鎚、大塊鐵板，攏總是我以前所bē-bat看見ê 。 Koh hiah-ê學生攏是阮同族的姐妹，對按呢我真愛tiàm hia kap in saⁿ-kap入chit間學堂。練先生也允准。我就ta̍k日tiàm tī學內受鍛鍊到已經會chiâⁿ做有路用的人，先生才允准我出學堂。離開學堂了後，我就去ta̍k所在thit迌。對chit-tia̍p無一所在無我的腳跡；無一人m̄ bat我的名字。我的年歲ná加添，我的能力也ná大。
設使人若無我，就穿bōe燒，食bōe飽；機器手若無我就機器攏定定bōe振動；火車火船若無我，就一步也bōe行； koh無論甚麼代誌，但是離開我，就若hō͘伊有三個頭殼，六隻手，也是做bōe到。我的能力，實在bōe thang用話來形容得。
總是我的性情是kap人各樣。若是看見sòng-hiong人就趕緊用手巾掩鼻孔，大步直直走，真m̄愛kap in相倚。我第一愛kap hiah-ê軍法閥官僚，以及好額人的囝兒做推。今仔日saⁿ-kap去秦樓 ，明仔日愛相chhōa去楚閣 ，實在快樂到極。 M̄-kú in也不止倚靠我。我若一日離開in ，就in的權勢攏總無去。所以in常常因為我來相爭，致到相刣，死失幾若千萬人。親像頂年的歐洲大相刣，也無m̄是因為相爭我一人的緣故。 Koh親像中國的南北不和， ta̍k所在的土匪teh搶劫，致到百姓真艱苦͘ ，也無m̄是因為相爭我一人的緣故。所以世間人常常哀怨我，詈罵我，講我是萬惡的源頭。 M̄-kú也有人不止崇拜我， o-ló我，講我是萬靈的本源。 Che kiám m̄是真奇怪的代誌mah ？
今我愛用幾若句話來表明我的好歹。照我拍算，攏是世間人疼我khah贏過萬項物的緣故，才會致到相爭，相刣。若無就我也無甚麼能力thang迫in去相刣，因為上帝創造我也是kap創造萬項物一般樣。人若會曉得利用我，就我m̄敢違逆上帝的命令，反轉來利用人。對按呢thang知是世間人家己愛做我的奴才來hō͘我差用， m̄是我用甚麼權勢來把縛世間人。世間人thái-thó有責罪我的價值咧！

Tī一個鄉社內， chit家猶未睏。 Chit家是一對的夫婦kap一個細漢的囡仔。
天氣真冷。 Chí幾個sòng-hiong人攏寒到khe̍h-khe̍h抖。老母盡力beh用kóa破布去kā伊一個褪光光的細囝kah 。伊按呢做向望beh hō͘伊chit ê身軀漸漸teh冷的囡仔koh漸漸燒。 M̄-kú攏無效， chiah-ê破布無夠額thang kā伊包。可憐的老母，絕望啦，伊只有著用伊的身軀側倚àⁿ落tī伊的囡仔的頂面，向望伊chit ê囝無hō͘風吹。
Hit ê老父tī chit時，看到sòa神去，目睭全無神采。忽然親像醒起來，就趕緊褪伊teh穿的hit領破長衫，來kah tī伊的囡仔的頂面。也伊今是褪剝裼。
In ，所有寒的感覺，攏hō͘ in的悲哀搶去啦！
「阿─母─仔，牛奶一滴仔. . . 」 chit- ê囡仔忽然按呢叫起來，伊目睭開到大母蕊，隨時koh合， In chí兩個目睭相對相cheh ， sòa哭出來。
婦人講： 「你去phah人的門，看是一個基督徒. . . ，去kā討一滴仔牛奶來hō͘ chit ê囝。」
「半暝三更beh起來kā咱開門？」
對按呢， in就koh攏靜靜。只有聽見蟋蟀tī洞內teh哮，鳥鼠teh齧in的食物，冷風對壁縫吹入來siu̍h-siu̍h哮。
囡仔koh叫講： 「一滴仔牛奶. . . . 」伊目睭koh開大母蕊，相伊的老母，又koh放瞌。
In兩人又是sàn-siòng ，目屎掛目墘。 Chit ê查甫人chit pái攏無講話，目屎chhit-chhit cheh ，吐氣歕哼，徛起來， gia̍h伊一支柺仔， kap一支牛奶瓶，出去。伊無戴帽，褪剝裼， che就是伊本來的裝束。
Beh tùi佗去ne ？月，光映映，照到滿城。但是伊kiám會thang chhē出一個相bat的人？伊暫時bōe記得講伊徛tī chia ；伊夢想講伊已經tò去到伊的本鄉，到伊的可愛的田洋去啦。伊koh ná看見伊hit ê細漢的馬利太， kap面仔紅吱吱的Ná-so 。
所有死的人也攏tī hia teh歇睏. .
「一滴的牛奶. . . . 」 chit ê聲又ná tī伊的耳孔邊teh叫。伊khi̍h8-khi̍h8 chhoah 。今就的確著去討看覓cheh 。
伊就行到一家的門口，內面是一個老守寡人teh徛。伊徛tī門邊，想講：今beh phah門呢， á m̄-phah呢？我是外鄉的人，設使人若開門出來糟蹋我beh怎樣？
「一滴的牛奶」 chit句話迫著伊。 Che是伊的細囝做後的懇求，所以伊就bōe顧得見笑kap驚惶，出手去phah門。
Phah門的聲kap狗chham teh吠。
伊閣再phah ，到路尾，厝內一個老婦人人出來，問講： 「啥人？」
外面就應講，「老嬸婆仔，我啦. . .我是亞美尼亞人，是基督教徒，是外鄉人。你看上帝的面上，請kā我開門。」
老婦人人開門，看見是一個m̄相bat褪剝裼的查甫人， koh無戴帽，驚到叫救人， phín-phōng仔. . .門關， koh走入去。
伊到chit陣才知伊是褪剝裼。
伊koh phah隔壁的門。一個查甫人來到門口。
伊就對hit ê人講： 「我是基督教徒，對hit號會食人血的所在逃走出來的；我的細囝今tit-beh死啦，想愛啉一滴仔牛奶。請你看造物主的面，一點仔hō͘我. . . . tī舊年chit陣，阮iáu有真濟的牛；現在攏無啦，連一點仔牛奶都是非常的欠用。」
Chit款的請求，非常的動心， chit款的形容又是非常的悲慘。 Hit ê鄉社人就捾一瓶的牛奶hō͘伊。 Chit ê不幸的人趕緊走倒去伊的家。伊捾chiah-ê免錢的液體， kán-ná是得著無價寶咧。胚性命走tò去in tau 。總是tī chit ê靜chauh的暝時的中間，忽然聽見伊的某傷心teh啼哭的聲。
伊險險仔跋落去，可怕的悲劇的路尾齣已經完啦. . .
伊的某直直哭，摔拔伊的頭毛。 Tī伊腳頭窩hit ê永永靜靜teh安眠的細漢囡仔，雖罔tī chit- ê受詛咒的世界，活的日chiah-ní少，卻是有看見，有感覺著，有擔受著chiah濟事。
月光猶原光映映teh照這號歹字運不幸的家，不幸的事。
Ai ！月光，你kiám有甚麼毋照ê mah . .
亞美尼亞是小亞西亞一個小國，只有兩百萬的人口。伊雖罔也是伊蘭人，獨獨因為in是基督教徒所以hō͘回回教的人所怨恨，到現在猶是不時受in蹧躂，刣戮。 Chit篇所講ê ，大概就是受窘ta̍k的時的情形。 Chit篇是tùi周作人教授的「現代小說譯叢」內選譯的。

真正寒！雪teh落，暝tit-beh到啦。 Hit下昏tú-tú是29暝。 Tī一個寒koh暗的街路，有一個可憐的細漢查某囡仔，無戴帽，褪赤腳。伊離開in厝的時，卻有穿一雙拖鞋。拖鞋真大雙，是穿in老母穿ê 。伊穿了傷閬閌； tī街路kap車馬oe-khoeh sóa拍毋見去。
因為按呢， chit-ê查某囡仔才褪赤腳teh行；腳凍到紅koh烏青。伊身軀縖一條圍身裙，捧到一大堆的火柴；手裡面提一包beh賣。 Chit日生理真歹；無人買，無半圓入手。枵， koh寒。可憐！雪片對伊的金koh長的頭毛直直落。總是伊thái-thó有時thang想到伊的頭毛ni̍h ？四邊的厝的窗仔光映映；燒肉的味芳chhèng-chhèng 。下昏是29暝。伊無teh想別項， teh想chiah-ê 。
伊坐tiàm-tī兩間厝中間的一角。 Tiàm愈久，暝愈寒； m̄-kú伊m̄敢tò去in tau 。設使伊只有帶火柴tò去，無帶錢， in老父就會kāphah 。總是若tò去，嘛是寒。 In徛tiàm-tī厝掛下底的細間房仔，風lòng-lòng哮； mí-á你用稻草，用破布塞hiah-ê孔空，嘛是寒。
伊的指頭仔凍到攏柴去。火！火柴加減一枝來烘燒， he m̄偌好咧！ Thang對牆裡kā khiat一支， á m̄-thang ？伊心內按呢teh想，竟然就抽一支出來。 ！ phàⁿ-àⁿ-àⁿ ！ ah ，真光！真gâu to̍h ！用手kā掩咧， kán-ná一支細枝蠟燭仔，火燄燒koh明。 Êⁿ ！奇怪！火的光kán hit款！ Chit- ê查某囡仔看見伊本身坐tī一個大鐵爐的頭前；爐頂有銅球， lù到金金金。爐內火大to̍h 。火！真燒！伊就hām腳sòa伸去烘。到火柴一個息去，火爐也sòa無去。伊猶原坐踮tī hia ，手裡一隻火柴燒到賰一庀仔。
伊就koh khiat一支。 Êⁿ ！ chit支無siâng 。光照tī牆裡hit所在，牆sòa透光。牆hit爿一間房，看到現現現。內面有一塊桌，蓋白屑屑的桌巾，碗phiat金噹噹。盤內有一隻燒鵝，是入蘋果kap栗子ê ，煙chhèng到芳滾滾。忽然間，鵝對盤內跳出來，桌仔攕仔插便便，對土腳直直遨，遨到牆裡，查某囡仔hia 。 Chit-tia̍p火柴又koh息去。一下看cheh ，猶是原來hit片冷koh厚的牆。
所以伊就khiat一支第三支ê 。連鞭就看見一欉救主誕樹， súi到極；比舊年伊對玻璃窗裡看見tī有錢人in tau hit欉， súi萬倍。 Tī伊綠的樹枝頂，成千的蠟燭teh to̍h 。各式的尪仔kán-ná對伊teh笑。查某囡仔gông-ngia̍h ，兩手一個kia̍h koâiⁿ ，火柴sòa息去，樹裡的蠟燭仔sòa對天頂直直起去。 Koh一下看cheh ，都是星nā-tiāⁿ 。其中有一粒lak落來，拖一chōa長的光線tī天頂。
「這是有人過往」。伊按呢家己teh想，因為第一疼伊的阿媽，前常常kā伊講，「若一粒星ka-la̍uh就是一個靈魂上天見上帝。」
想到in媽，伊就koh khiat一支。這擺koh較光，竟然也就看見in媽徛tī中央，極溫柔，極燦爛！
查某囡仔看見就大聲叫講： 「阿媽ah ！帶我去。我知火柴若息去，你就無tī-teh 。你kán-ná鐵爐， kán-ná燒鵝， kán-ná救主誕樹，會變無去！ 」
所以伊就連捷將hit包其餘的火柴直直khiat ，因為伊beh常常看見in媽。火柴的光比日khah光。阿媽m̄-bat hiah榮光， hiah súi 。伊正實就牽chit ê細漢查某囡仔的手， tī燦爛光明的中間，歡歡喜喜，兩個同齊飛到真koâiⁿ ， koâiⁿ ， koâiⁿ ，到tī無寒無枵，無憂悶的所在， tī上帝hia 。
過日早起， tī hit兩間厝中央hit一角，一個細細的查某囡仔iáu坐tī hia ，嘴䫌紅吱吱，嘴唇ê微笑iáu-kú tī-teh ，總是伊的活命已經kap舊年saⁿ-kap過去了。 Tī伊身屍的邊仔有一包的火柴khiat到beh了， beh了。過路的人講： 「伊是家己beh烘燒o͘h 。」 M̄-kú啥人知伊看見hiah濟súi物？啥人知伊tī一個極燦爛kap極榮光的內面，一齊kap in老阿媽入tī新的年？ ( B . E . )

對A . . 800到1500年教會卻有進步，總是也有加添濟濟項的異端，無合聖冊的道理。也有濟濟毛病thang煩惱，教會內常常有人辯論，舉議著去邪歸正； in較濟hō͘ pà-pek較贏sòa害死。到A . . 1500 － 1600彼時情形較改換，人的心較開闊，國王較好膽，就在幾若國的人有改正教會， pà-pek無氣力thang阻止in ，不過kā in革出； in就另外設教號做耶穌聖教。瑞士國，德國，英吉利， So͘-kat-lân ，丹國，瑞典較濟屬耶穌教。其餘的國，以大利，西班牙，法蘭西，奧地利， Ai-ní-lân有執彼個舊款，降服Pà-pek ，號做羅馬教抑是天主教。
咱所嫌彼時的毛病大概有三項較要緊的。
1. Pà-pek僭權chhap事。
2.所傳的道理有錯；親像拜馬利亞，徛使徒的像，彌撒。第一傷重是設人做祭司。
3.當職的人濟濟m̄好模樣。
今將這三項大略來論：
1 . Pà-pek僭權。照人議論教會kap國家的干涉有啥款的意思。
( 1 )有人講國內的事lóng著歸tī國王管轄；因為國內bē得thang有兩個主，的確lóng著降服一個主才有規矩。從中教會猶就按呢，認國王做伊的頭；教會內的事著hō͘國王設法。英國的皇家教差不多是按呢。人叫做Í-lah- to͘的教； Í-lah-to͘是瑞士國的先生， A . . 1524 － 1583 ，有講這號的道理。
( 2 )有人講教會khah大國家，親像靈魂khah大身軀。這是天主教的道理。因為救主有託pà-pek替伊料理萬項事，所以眾人著降服伊；國王也著認教王做伊的序大， hō͘伊封做國王。天主教的先生來中國gâu chhap事， kiám-chhái因為in信這個道理。
( 3 )照咱講，教會kap國家lóng是上帝設立的；一項做一項的路用；兩pêng lóng著盡in的本份無過分；著相降服， m̄-thang相插。人若做歹犯法，官府kap教會著另外查，也著另外罰。人做甘篤抑是牧師抑是和尚抑是生理人， tī官府的面前平平是百姓，若做賊抑是刣人lóng著hō͘伊辦； in bē得推辭，靠教會的勢， m̄肯hō͘伊辦。官府若入教伊也算是兄弟無各樣做的人；伊若犯法著降服長老會的苦勸抑是禁晚餐， m̄-thang看輕長老，因為in是平常的百姓。兩pêng辦人的罪著照本份辦：官府thang罰金，關監，刣頭， bē得thang禁晚餐：教會thang禁晚餐，革出， lut教會的職， bē得thang phah抑是關監。兩pêng也著另外查，另外罰。人若告牧師做賊，官府辦若是有影，就著罰金抑是關監。教會若辦是無影iáu-kú bē會救伊出監，不過無lut伊的職，聽候伊出監就猶原thang做牧師；兩pêng也m̄- thang相嫌，所以牧師抑是神父nā chhap事，免得兄弟hō͘官府照國法辦，這m̄-nā得罪官府，也是犯著聖冊的道理，得罪上帝，陷害教會。
A . . 1000 gōa年pà-pek kap國王冤家，卻無的確逐擺是pà-pek m̄著；有時國王m̄好，愛窘逐教會。國王卻khah猛，有兵thang phah羅馬； m̄-kú百姓真驚pà-pek ，因為伊m̄-nā有權thang害in的身軀，也會害in的靈魂到地獄。所以國王若hō͘ pà-pek革出，伊的百姓有的m̄敢為伊，驚了平平受革。國王若m̄肯降服， pà-pek有時禁thong國的百姓， m̄准人tī-hia聚集禮拜。 In的禮拜堂lóng著關；神父無行洗禮，無守晚餐；人若破病in無去kap伊禮拜，人若死也無kā伊送葬。直到人擋bē-tiâu ，姑不將著去降服。
彼時代誌也較參插，較無親像今á日的分明。譬如來講：彼時教會的產業真開闊，逐國lóng有； hit-tah的業是hō͘甘篤頭管轄，直到in變作親像諸侯的額，著納租hō͘國王也著chhōa兵去贊伊。甘篤頭若死， pà-pek愛揀新的甘篤頭來設立伊； m̄-kú國王也愛揀人，因為in是伊的諸侯；有時愛計較。有時甘篤死國王就去收伊的租，聽候新的來hō͘伊設立。 Pà-pek也有時來討；對按呢快快有毛病。
教會的來歷bē得thang lóng記， kan-ta摘幾若項起來記。
對A . . 800 gōa年百姓若揀新的pà-pek ，著皇帝歡喜chiàⁿ thang立；新的皇帝也著hō͘ pà-pek設。總也無的確逐擺有按呢；有時皇帝較猛伊無去chhûn pà-pek ； pà-pek也有時無來thang知皇帝。
A . . 1046年皇帝Hiân-lí III chhōa兵去以大利國；因為有三個pà-pek teh相爭，伊聚集大會來設法；後來三擺換新的pà-pek lóng hō͘伊揀。
A . . 1056 Hiân-lí時，伊的kiáⁿ Hiân-lí 4歲nā-tiāⁿ ，皇太后替伊料理國。彼時幾若擺設新的pà-pek無愛hō͘皇太后主意。
A . . 1073 ， Kiat-khó-le̍k做pà-pek ；有人稱伊做第一出名的pà-pek 。伊liâm-piⁿ出詔革出娶某的祭司。因為彼時猶有先生議論著准神家娶某； m̄-nā無娶某，濟濟也娶細姨， m̄肯soah 。伊也禁甘篤m̄-thang去hō͘皇帝設立。皇帝kap伊計較這個代誌50年久；從中有一個pà-pek A . . 1111議論著將hiah-ê基業lóng還皇帝，皇帝也lóng m̄-thang插甘篤的事。 M̄-kú其餘的甘篤m̄肯克己到按呢。 A . . 1123有議和，皇帝thang用金劍設甘篤做諸侯， m̄-thang用牧者的枴kap手指設伊。
Hiân-lí少年的時無甚麼受教示，到大漢做王的時，濟濟人嫌伊， m̄肯降服。 Pà-pek叫伊去羅馬， hō͘伊審判。伊真受氣，聚集大會，議定pà-pek bē堪得當職。 Pà-pek就kā伊革出，講百姓m̄免降服伊。國內liâm-piⁿ真亂。 A . . 1077冬天的時， Hiân-lí去以大利chhōe pà-pek 。 Pà-pek有去內山的所在，名Ka-lô͘-sa 。 Pà-pek m̄接納伊；皇帝就三日久，褪赤腳，穿一領衫，徛tī外埕tī霜雪的中間teh哭。後來pà-pek接納伊，赦免伊。總是hiah-ê諸侯已經揀別人做皇帝， pà-pek也准； koh革出Hiân-lí 。 M̄-kú Hiân-lí較贏伊的對敵來刣伊；入以大利， phah羅馬，用Lâ-hūi-ná的甘篤頭做pà-pek ， hō͘伊設伊做皇帝。 Pà-pek Kiat-khó-le̍k暗靜走，過年死tī Sa-liân-o 。 (現時人若kap pà-pek計較sòa輸伊，就用hit-ê古典來講，彼個人去Ka-lô͘-sa 。 )
A . . 1152有一個皇帝名腓德烈I ，人稱伊紅嘴鬚；伊也二十gōa年久kap pà-pek計較； m̄-kú tī A . . 1117伊到Hun-nî-su城跪pà-pek求伊赦免。
A . . 1198 I-lō͘-sim-tek III做pà-pek ；坐位的時講，伊當職是做耶穌基督代理的，徛tī上帝kap人的中間，會審判眾人， bē hō͘人審判。 Hit-tia̍p有兩人teh相爭愛做皇帝， pà-pek講著hō͘伊主意； in中間一人認伊做序大，就hō͘伊設做皇帝。照pà-pek講，伊m̄-nā管thong教會，也管thong天下。有革出挪威的國王，講伊占國位。西班牙王娶伊的親人， pà-pek教伊著離伊， sòa禁thong國的禮拜。大法國的王名腓力，有離伊的某，卻是真錯； pà-pek kah伊著koh娶伊，也禁伊的國。彼個國王真強， kap pà-pek計較真久；到落尾也著降服。英國王約翰占位，刣死伊的兄的後生， hō͘ pà-pek責備伊， sòa禁thong國的禮拜，叫法國王去phah伊。約翰kap伊計較5年久；總是後來認錯，降服pà-pek ，品逐年進貢1000銀。 (到100年久英國的國王常常寄一個銀去羅馬) 。百姓就受氣，諸侯勉強約翰王kap in立一個約( A . . 1215 ) ；到今英國的百姓不止靠這個約。 Pà-pek m̄准：照伊講，國王若無問pà-pek伊m̄-thang立這號約。總是百姓m̄要緊伊的話，也無趁伊。
Pà-pek I-lō͘-sim-tek有叫大會tī羅馬城La-tek-lân皇宮聚集， A . . 1215 ；是第一鬧熱的大會，有2000 gōa人來赴會。彼時康士旦丁城也暫時降服西pêng 。 Chit-pang大會不止降服pà-pek 。也有議定彌撒變質的道理，以及百姓的確著對神父認罪chiàⁿ thang得著赦免。
也有設兩個會，就是Tô͘-bîn-nî-kan會kap Hōan-se-kan會。入會的人下啥願。 ( 1 )無娶某。 ( 2 )無事業。 ( 3 )逐項事lóng趁in序大。這號會的人是tú-tú親像修道人，因為in無蹛tī分別所； in四界行，佈道， kap人交陪；原本真熱心，好意思，後來較無。 In贊pà-pek的權，因為無論到佗位in lóng直直降服pà-pek ， in無降服彼所在的甘篤。
彼時也嚴嚴設法thang除去邪教。甘篤逐年著斟酌查，叫in的百姓著咒誓；若有thang憢疑，就彼個人著禁，若禁一年久無反悔認錯，就著革出，人若hō͘ in革出，官府著辦彼號人，彼̍是絞死抑是燒死。國王若m̄甘願剿滅彼號人，抑著hō͘教會革出。國王若一年久無反悔來降伏，就kā伊lut職；隔壁盡忠ê國王thang去占伊的國。差不多1233有設O-chhat會來成這個意思，交代Tô͘-bîn-nî-kan會的人辦。彼個會真厲害，查考代誌lóng無照公道。雖然無憑據iáu-kú會掠人關監，用酷刑的法勉強in認罪， sòa供著別人。 Tī 1481 koh再設置西班牙；對彼時到1517 ，就是三十六年的中間，人算有1 , 3000人燒死，也有17 , 0000人另外罰。以大利kap西班牙的歸正教hō͘伊剿滅去。 A . . 1820 tī西班牙廢無去。 A . . 1870 tī以大利soah 。彼兩國這霎teh衰微，濟濟是對O-chhat會害in 。因為伊所窘逐的人較濟是彼號gâu格理的，較活動的，做生理的人。 O-chhat會設tī西班牙的時國內的人額有1000 , 0000人，七十年後chhun 600 , 0000人nā-tiāⁿ ， tī英國無設立； tī法國有設，總是較無親像西班牙的款式。 (論O-chhat會看聖會史記II ，第46 － 51面。 )
羅馬教愛設一項的法度，就是in當職的人若犯法，或是做賊抑是刣死人， in著hō͘ in的序大辦， m̄-thang hō͘官府辦。照in講聖人hō͘平常人刑罰， kiám-chhái縛抑是phah抑是吊，是真無合，是凌辱耶穌。 Tī英國為著這個代誌有大攪擾。國王Hiân-lí II ( 1154 － 1189 ) kap伊的大臣tī A . . 1164有設幾若項的法度， thang料理這個代誌；因為彼時風俗真歹。 M̄-kú Kam-tek-phó-lī城的甘篤頭， O-pí-kiat To-má ， m̄肯順趁。其餘的甘篤有的甘願趁； O-pí-kiat走去法國， hō͘法國的國王接納伊。 Tī-hia革出伊的對敵，也差不多欲革出國王， m̄-kú pà-pek亞歷山太III m̄肯。因為彼時德國的皇帝，腓德烈，有另外設一個pà-pek ，常常招英國王去為伊。 Hiân-lí kap伊的百姓卻無愛去趁伊，總是若hō͘ pà-pek革出，就的確欲去。 M̄-kú O-pí-kiat lóng無聽苦勸，直直迫人，致到國內真亂，諸侯有的差不多欲反叛。 Hiân-lí王真煩惱； bat一擺受氣講，我的人臣beh-thái lóng小膽的人，無一個有才調thang救我脫離這個下賤祭司的手？四個大臣聽見暗靜去Kam-tek-phó-lī ，刣死O-pí-kiat tī大間的禮拜堂內。伊彼黨的人真m̄甘願；無偌久四界講O-pí-kiat有對in發現， teh行濟濟各樣的神跡。 Hiân-lí的對敵也順機會起兵欲phah伊。伊對pà-pek認錯， kap伊參詳著怎樣設法；後來國王去到Kam-tek-phó-lī ，穿麻衫，褪赤腳行到O-pí-kiat的墓， tī-hia認罪下願， hō͘甘篤，神父，修道人，計共80 gōa人，用皮鞭phah伊。一日一暝坐tī-hia ，無食也無睏， hō͘百姓來看。 Tùi按呢大家體貼伊，無嫌伊；伊就去贏伊的對敵，照顧伊的國。可惜伊的某囝反叛；從中一個是頂面所講的約翰。
Phó͘-nái-hùi ( 1294 － 1303 )也愛僭權，總是較無法得，因為到彼時國王較m̄驚伊。 (看聖會史記II ，第57 ， 58面)伊bat坐位( A . . 1300 ) ， m̄-nā戴教會的冕旒身軀也佩刀，對人講伊是Kai-sat ，伊是皇帝。彼時法國kap英國王對神家收租，教皇kā in講m̄-thang hō͘伊： m̄-kū國王猶原收， pà-pek的欽差對法國王腓力講話凌辱伊， hō͘國王掠著。 Pà-pek kah伊著kā伊tháu放。法國的公義。In聚集議定論國內的事，無人thang做國王的序大。 Pà-pek出詔講教會只有一個頭，雖然國王也teh攑劍， iáu-kú著照pà-pek的意思來用伊。人愛得著救的確著降服pà-pek 。也革出國王。腓力m̄降服pà-pek ，講著聚集大會伊正欲趁。 Pà-pek欲lut伊國王的職： m̄-kú對彼時hō͘國王的欽差掠著。百姓救伊，總是伊著病死。
A . . 1303 pà-pek Pit-nî-tē 接納腓力王koh入教。
A . . 1305 pà-pek Ki-bûn 有趁法國王的意思講Phó͘-nái-hùi的詔無干涉tī法國。 Koh pà-pek本身離開羅馬城，去蹛tī法國A-hun-iông城。 Pà-pek蹛tī-hia 70年久；人真m̄甘願，講是比並親像70年久踮tī巴比倫； ná久ná m̄降服。 A . . 1377有倒轉去羅馬城徛起。
A . . 1378人聚集tī羅馬koh揀一個pà-pek ，揀以大利的人Ní-pan  。彼個人真歹，直到hit-ê人koh聚集講伊揀了m̄著；就koh揀in家己一人做pà-pek Ki-bûn 。照in講，頭一擺揀的時陣，有人哄in致到in bē主得意；又koh hit-ê人無hō͘三份二揀伊，照彼個舊的法度；只有較大半揀伊，是趁前的pà-pek自專設的新款。 Tùi彼時差不多40年久有兩個pà-pek ，一個蹛tī羅馬，一個蹛tī A-hun-iông ，相攻擊相革出。 Hiah-ê大國一半為一pêng 。
Ní-pan蹛tī羅馬，伊死了有三個pà-pek連連接位，落尾的是Kiat-khó͘-le̍k 。 Ki-bûn蹛tī A-hun-iông ；後來Pit-nî-tē接伊的位。彼幾十年的中間百姓真艱苦， m̄知佗一pêng較著； pà-pek kap pà-pek teh相革實在真見笑。卻也有一項的利益；因為人的確愛查看治理教會果然著怎樣。查了就知早前的時羅馬的甘篤無親像彼時pà-pek的款，教會應該著家己設法。法國學校的先生真gâu講究這號的道理。
國王就saⁿ-kap議論著聚集一個大會來設法。就A . . 1409 tī Pí-sa聚集， lut兩個pà-pek的職，來設一個新的亞力山大。 M̄-kú in兩個pà-pek無降服大會；致到有三個pà-pek teh相爭。亞力山大死koh揀一個約翰XIII 。彼個人真歹；皇帝Se-ki-su-būn 勉強伊koh叫大會聚集A . . 1414 tī Kam-tiàm城代先議定講大會對上帝得著伊的權能， pà-pek kap眾人lóng著降服伊。彼三個pà-pek in也kā伊lut職。可惜liâm-piⁿ koh設一個，馬丁。伊真m̄甘願降服，也m̄愛in改正風俗；無偌久散會。彼pang大會有燒死兩個改正師， Ô͘-sū約翰 kap伊的朋友Iâ-lō͘ 。 (下底欲講起in的代誌) 。
A . . 1431 koh聚集大會tī瑞士國， Pa-sek 城， tī-hia猶原講pà-pek著降服in ，也有議定改幾若項的毛病。總是pà-pek Iú-ki-nái-iû ( Eugenius )嫌in ，另外叫大會聚集tī以大利國。 Pa-sek的大會就革伊，設別人做pà-pek ， Hui-le̍k-su 。總是hit-ê大國無認伊做pà-pek ， in lóng歸tī Iú-ki-nái-iû ；對彼時教會koh合做一個。 M̄-kú百姓的心m̄甘願， in無親像幾若百年前kan-ta teh降服pà-pek 。也有人較好膽批評pà-pek的所做。親像有一個不止出名作詩的人，名但丁，講伊有落地獄， tī-hia看見一個pà-pek teh受刑罰，也teh叫Phó͘-nái-hùi著來替伊。
今將彼幾百年的來歷抾做伙排tī下底：
A . . 800 ， pà-pek設Chia-lī-su做皇帝。
A . . 1000 ，人phah算末日欲到，心肝真亂； pà-pek歹， hō͘百姓看輕
A . . . 1100 ， Kiat-khó-le̍k鼓舞興起教會的權柄。
A . . 1200 ， Í-lō͘-sim-tek III ( Un-jio̍k-sim )的時，教會的權柄第一大。
A . . 1300 ， Phó͘-nái-hùi愛僭權，總是無法得。
Pà-pek踮法國. 70年。
兩個pà-pek相革. 40年久。
 . 1400+ ，大會聚集設法。
 . 1500+ ，歸正。
照按呢來看有幾若項thang知。
(1) Pà-pek僭權是勻勻á僭。新約的聖冊lóng無記載彼得抑是別人做pà-pek ；咱也thang知pà-pek怎樣一步一步僭權：伊也僭權濟濟是倚靠彼號無影的事。
A . . 500+有一個修道人Tāi-o͘-nî-se-o͘ 著一本冊，記各大會所議定的事。 (原本講究來設西曆，用主耶穌出世做元年，就是這個人) 。伊有將羅馬甘篤所寫的批記tī彼中間，第一早的屬tī A . . 385 。 Pà-pek看見這本冊真歡喜，因為in的批kap大會所議定有排做伙，若親像平平有權。 A . . . 630人有koh出一本添補幾若張；講是西班牙出名的甘篤I-sī-to所備辦的。彼本所記的káⁿ lóng實的較濟。總是A . . . 840有人tī法國koh加添chiâⁿ百張猶原是用I-sī-to的名。 Chiah-ê所加添的較濟是假的；親像一張是Hûi-tek ( A . . 190 － 202 )寄hō͘ Thê-o-hui-lô ( A . . 400 ) 。從中有的是屬tī使徒的時陣，若準親像彼時pà-pek已經teh管轄thong教會； Kam-tiám-teng將國權送pà-pek ，彼張字也記tī-hia 。這本冊著了，人liâm-piⁿ信來降服；對按呢pà-pek的權嶄然較大； in ná久ná僭權濟濟是倚靠這本的話。到歸正的時陣人講究來知所記載lóng是假作的較濟：天主教的人也m̄敢諍無。
( 2 ) Pà-pek kap國王計較較濟是愛加添教會的權柄勢頭，較m̄是執意教會成聖。伊的確愛揀甘篤m̄是因為愛揀拄好熱心的人， thang利益兄弟；較濟是因為貪心愛偷錢，或是愛收hiah-ê租，抑是賣hiah-ê職hō͘新的甘篤。
( 3 ) Pà-pek踮tī羅馬城teh料理萬國教會的事，差不多未免得得罪hiah-ê國王。雖然in真細膩，無愛過份，不過teh辦教會的代誌，無愛chhap事， iáu-kú國王往無歡喜看見in的百姓的事濟濟hō͘外國人設法，王也lóng m̄-thang chhap 。何況pà-pek真無細膩，顛倒愛趁縫來chhap事，的確有大攪擾。
( 4 )咱也thang想設使教會對頭到尾lóng是趁長老會的權勢，無改換來設甘篤抑是pà-pek ，打算m̄免親像這號的攪擾。因為咱中間bē得thang一人出頭僭權， kap國王計較，起私慾來革出伊的對敵；著較濟人甘願chiàⁿ會設法得。
2 .第二項的毛病就是所傳的道理有錯(看第1面) 。從中第一厲害就是教士僭權做祭司，做中保。舊約的時有祭司；新約無，耶穌是祭司長，伊的百姓lóng平平做祭司。 (希伯來4 ： 15 ， 16 ，希伯來10 ： 11 ， 12 ， I彼得2 ： 5 ， 9 ，默示錄1 ： 6 ) 。照in講，百姓著對祭司認罪來hō͘伊赦免， m̄-thang家己看聖冊，著聽神父的道理，若無kap祭司合就是離開上帝。
照in講人若愛得著赦罪，的確一項一項lóng著講明hō͘祭司聽chiàⁿ thang赦免；雖然是心內奇密的事抑是家內su-khia的代誌lóng著講明。這號的道理也大大加添祭司的權柄。
對按呢也有聖體化質的錯；因為有祭司著有祭祀(希伯來8 ： 3 ) 。這個道理無記tī聖冊，較早的教士也無講。頭一擺講明就是A . . 844 ，有一人La̍t-bé-to͘ 講按呢。彼時有人辯駁講餅kap酒不過是譬喻基督的肉kap血( Í-lī-jî-nâ ， ) ；後來瑞士國歸正的先生Sū-eng-lī也有講按呢。也有人La̍t-lân-o͘ 講，食餅的時陣主的肉tī-teh hō͘信的人食(約翰6 ： 53 － 58 ) 。這個較親像Kap-lîm的道理。路得講iáu-kú較重，講主的身軀實在saⁿ-kap tī-teh ， m̄-nā對人的信。照羅馬教的道理，祭司獻耶穌的身軀tī壇頂來贖人的罪，百姓著跪落去拜。 Tùi按呢祭司的權真大。 A . . 1215 La-tek-lân的大會有議定變質的道理。
人若對祭司求赦免有時罰金，是好趁錢的法度，後來變做賣赦罪的票。是對這個因端路德起頭kap in辯論。
也有傳死後煉獄的道理；也有拜聖人拜馬利亞的錯。 Lóng是致到百姓真艱苦，著降服神父親像gín-ná的款， bē得thang親像大漢人好膽親近天父(加拉太3 ： 23 － 4 ： 11 ，馬太23 ： 8 － 12 ) 。
3 .彼時的風俗真m̄好。 Pà-pek kap大的教士濟濟奢華快樂親像世俗人；相爭職任， thang領贖金；無讀聖冊，無愛講道理。也有設濟濟節氣教人守；有強抽百姓的錢。致到人看聖教做真重的擔， lóng無歡喜趁親像得著tháu放的款式。
第一厲害就是hiah-ê禁嫁娶的法度；這個代誌m̄敢講明； m̄-nā阮teh講，就是in家己也濟濟先生煩惱。
教會ná久ná錯，常常有人出頭來辯駁，講的確著改過來歸原； m̄-kú彼號人hō͘ pà-pek以及官府窘逐sòa害死， in的學生就四散。到路德的時pà-pek也欲按呢， m̄-kú無法得。
A . . 1170有一個生理人，名Óa-tō͘ ，蹛tī Lâi-un-sū城，醒悟愛得著救；人報伊讀太19 ： 21 。伊liâm-piⁿ趁，請先生翻譯聖冊， kap伊的伴濟濟四界佈道。原本pà-pek呵咾in ，總是後來嫌in 。 A . . 1183革in出。伊iáu-kú熱心傳ná久ná開闊。
In的道理kap咱的差不多相同。 In棄絕pà-pek kap祭司，煉獄，替死人念彌撒，拜馬利亞kap聖徒，化質，禁嫁娶，強抽百姓的錢，免票；卻對信稱做義的道理較無明。
後來pà-pek不止窘逐in ，有時用O-chhat會，有時吩咐國王差兵去滅in 。 In sòa去蹛tī以大利北pêng山。 A . . 1655刣死6000人；致到英國的民主替in出頭。 A . . 1686 koh大窘逐算是soah尾擺。
近來in到以大利逐所在傳道理； tī羅馬城也有設教。 (論Óa-tun-sū會看聖會史記II ，第5 － 8章。 )
Ōe-li̍p ( A . . 1324 － 1384 )是英國讀冊人，嫌pà-pek的僭權kap教士的無盡忠。後來有改正道理，親像Óa-tun-sū會的款。伊也翻譯聖冊；也設一個「 Sàn-hiong祭司」的會，差in四界傳道理。 Pà-pek愛欲掠伊， m̄-kú bē害伊，因為英國的大官有的為伊。伊的學生有的hō͘人掠去燒死；伊死了30年久的時Kam-tiàm的大會吩咐人挖伊的骨頭燒做灰， hiat落河裡。 (看聖會史記II ，第九章。 )
Tī歐羅巴Po͘-hí-bí-a國有一個真gâu的先生， O͘-sū約翰( 1369 － 1415 ) 。伊得著Ōe-li̍p的冊，也傳道理親像伊的款。 (國王的姊妹有嫁英國的王，對按呢兩個國較有往來。 )百姓濟濟歡喜趁伊的道理。 Pà-pek有革伊出，伊m̄肯降服，講大會著聚集來辦事。所以皇帝Se-ki-su-būn召伊來Kam-tiàm赴會，也出保護的字hō͘伊。總是大會掠伊關監，後來kā伊燒死；皇帝也甘願。也燒死伊的朋友Iâ-lō͘ 。看聖會史記II ， 9章。
Po͘-hí-bí-a的百姓聽了真受氣，起兵kap羅馬教交戰真久。後來歡喜kap路德交陪。 Tī in本國受真大的窘逐；有的去別國號做Mô͘-lūi-hui-a ， tī-hia設教，到tī今日猶tī-teh 。 In一項真好，就是鼓舞宣道的事； in tī外國所設宣道會的會友比in本國的會友幾若倍較濟。歐羅巴kap美國的會友現今有10 , 0000 ， in的宣教師350個。
Tī以大利國， Hok-bûn-tē城，有一個修道人， Sa-hoa-nâ-lô-lah ( ， 1452 － 1498 ) 。伊也有傳恩典的道理，卻較無親像路德hiah明。伊gâu勸人反悔改變， hō͘城內的百姓暫時改換in的風俗。總是伊也hō͘ pà-pek掠去燒死。
A . . 1500彼pêng的事情有嶄然改換新款，親像teh開路hō͘教會較快歸正：
1 . Hiah-ê國度勻勻á較徛在，百姓有khǹg顧國的心；國王若kap伊的百姓合就較m̄免驚pà-pek 。彼時的pà-pek in的品行也較m̄好。 A . . 1471 － 1500有三個真歹， hō͘眾人所可惡。這項已經揀了。
2 . A . . 1453 ，回回教的人phah康士旦丁城；到今iáu-kú teh管伊。彼時彼國的先生m̄肯降服，濟濟走過西去。 In有帶in希臘的冊kap in去；到逐所在做先生教人讀希臘的文。彼時濟濟人歡喜kap in讀， sòa講究古早希臘國聖人的道理，來開in的心竅；也讀古早聖教先生的冊，來比並in彼時教會的款式。 Chiah-ê讀冊人的中間有的趁耶穌聖教；有的猶原趁羅馬教， m̄-kú較無降服；真愛批評譏刺彼號無路用的教士；從中第一出名的就是Í-lia̍p-bo̍k 。 (看史記II ， 15章， 91 － 95面。 )又koh一項真要緊就是對彼時人會曉得讀新約的本文， thang翻譯做逐國的腔口。
3 . A . . 1455人用活版的字印聖冊。前lóng是用手抄寫的，冊真貴，少人讀。 Tùi設印冊的器具的了後，冊真坐也濟濟人愛讀。第一要緊就是百姓得著聖冊thang看。又koh歸正的先生m̄-nā傳道理hō͘ in的學生聽； in也印冊講明恩典的道理， hō͘眾百姓以及外國人lóng thang看。
4 . Tī 1492有一個西班牙人駛船到亞美利加洲。前無人敢過hit-ê大西洋。 Tùi彼時人的心較開闊，較無受把縛。後來歐羅巴的百姓若拄著窘迫蹛bē-tiâu ， in會走去美國閃避。
有人流傳講A . . 1517 ， 10月30暝， Sak-sū-nî 國的公侯夢見，有一個修道人寫大字tī維敦埔的禮拜堂，雖然相離開5舖路的遠公侯iáu-kú會看見hiah-ê字；彼支筆也真長，有到羅馬城，振動pà-pek的冕旒！過日路德馬丁tī hit-ê拜堂的門有釘一張字樣記載95條的道理， teh辯駁免票的理氣。 Tùi彼日thang算歸正的興起。 (看史記II ， 11 － 16章。 )
路德馬丁是sàn-hiong作穡人的kiáⁿ ，出世1483 ， 11月10號。伊的老父差伊去讀冊thang做辯護士； m̄-kú伊的良心醒，知罪，真驚，去做修道人。 Tī-hia猶原無平安。 A . . 1508 tī Ûi-tun-po͘做神學校的先生； A . . 1511去羅馬； tī-hia想著彼句「對信才會活」，心就平安。 Tùi彼時不止對重恩典的道理，見若犯著這條的道理，伊定著愛辯駁。所以Thê-sìn來賣免票的時，路德出力辯論， sòa嫌pà-pek 。 Tī 1520年7月15號， pà-pek出詔擬路德； tī 12月第10號，路德tī市場將hit張詔燒lio去。
Tī 1521 ，皇帝召議會tī Gô͘-mô͘城聚集，叫路德來hō͘伊辦，也出保護的字樣hō͘伊。路德無認錯， hiah-ê主教的愛hō͘伊死，親像百外年前害死O͘-sū 。總是皇帝m̄肯害伊，放伊tò--去伊的厝； m̄-kú擬伊死罪，人若拄著伊著刣伊。所以伊的朋友差人掠伊去山內的厝，蹛tī-hia 10月日久； tī-hia翻譯聖冊。
伊無tī-teh的時道理傳ná開闊；彼時有人做代誌過頭，路德就倒轉去設法；也無人害伊。 M̄-nā按呢， chiah-ê公侯有的也叫pà-pek著歸正。 Tī 1526議會tī Sū-pài城聚集，議定逐國thang出在伊打算；總是皇帝m̄准，叫in koh聚集著照Gô͘-mô͘的議會所注定。彼時幾若國的公侯以及大官獻這張字講bē使得按呢， in m̄降服。 (對按呢咱耶穌教tī彼pêng叫做。 ) Tī 1530皇帝本身來O͘-sū-pō͘ 欲設法；彼時路德kap真gâu的朋友， Mûi-lân-tun 備辦一個信經， hō͘人讀tī皇帝的面前。到taⁿ路德教iáu-kú teh用這個信經。
皇帝m̄肯准，叫in降服； in決斷m̄ 。後來起兵交戰；到1555議會koh聚集tī O͘-sū-pō͘ ，議定論聖教逐國thang出在伊。
路德教拄著幾若項的阻擋。一項是彼時的作穡人真sàn ， ná久ná艱苦。 In本然已經幾若位有反叛bē成； tī 1527有較好膽結黨。 In排列12條款in欲討，較濟卻是真公道， in所應該得著。總是國王m̄肯，差兵kap in相刣，有刣死5 , 0000人。這個代誌不止阻擋歸正的事。國王嫌路德講是對聽伊的道理百姓就想這個意思；百姓反轉嫌伊舖排公侯無體貼艱苦人。
又koh一項是路德kap瑞士國歸正的先生不和， lóng是辯論晚餐的意義；致到相爭親像對敵的款式。
又koh一項的阻擋是因為人傳彼號無法教，差不多親像保羅的時陣， m̄-kú較傷重。照in講信主的人無降服律法，也m̄免趁律法的話；逐人受聖神的感動就好。有的燒in的聖冊，因為m̄免看；講人講究學問是無路用；看輕洗禮，晚餐；講教會內m̄-thang設立人當職；百姓也m̄免降服官府。 In嫌路德親像嫌羅馬教一樣。到逐所在入拜堂毀壞內面的物；四界不止擾亂。路德的學生有的受迷；伊本身出力kap in辯駁。官府也看in做謀反出力壓制；有的刑罰真慘。羅馬教的人講照路德的道理chiah-ê人是著， in較好膽激hit-ê理氣nā-tiāⁿ 。公侯拄著這號事，有的也淡薄忍；驚了別日ná久ná會按呢。頂面所講hiah-ê作穡人也hō͘ in陷害； in受in的迷惑行錯，致到路德kap伊的朋友較m̄敢為in 。
Chiah-ê先生有的也去到瑞士國去攪擾； hō͘ Kap-lîm出力辯論來約束。
也有一項真可憐，也真厲害。有一個歸正的公侯伊的私慾大，常常愛去thit-thô 。總是心內也艱苦； teh想若加娶一個某是較好濫糝thit-thô 。照伊想舊約的時聖徒有娶幾若個；伊的婦人人若甘願káⁿ會做得。伊差人去請教路德kap伊的朋友； in應伊講，應該著家己約束；可惜也有講，若果然bē約束得。 Koh娶一個是較贏濫糝thit-thô 。公侯聽了koh娶一個婦人人( A . . 1540 ) 。先生想了知錯； Mûi-lân-tun煩惱到欲死。無偌久人得著知，不止嫌in ；夫人的親人也真受氣；公侯也著真細膩辦事，驚了若得罪皇帝，伊會擬伊死罪。照按呢看公侯若背教kap路德做對敵也是較好，較無阻擋聖教的進步。
羅馬教較興起也有幾若項的因端.一項是in受勉勵，改換歹風俗，較細膩講道理。 Koh一項是大窘逐歸正的人，或是用官兵，或是用O-chhat會。致到以大利， Su-pān-ngá ， O-tē-lī-a的歸正教lóng hō͘ in剿滅。
也有設耶穌議會，刁工欲hō͘人lóng koh歸羅馬會。 Ló-iô-lah Í-la̍h-tí-jû ( 1491 － 1556 )是有爵位的Su-pān-ngá人，少年的時當兵，著傷；發熱的時看見馬利亞招伊做伊的工。伊就發願欲盡伊的力koh興起舊教。 Tī 1540有設一個會，定著有這個意思。彼個會友真熱心， m̄-kú m̄好名聲；若會興起聖教就不管甚麼代誌in lóng敢做。 In中間有一個不止出名的人，就是A-hui Hōan-ki ( 1506 － 1552 ) ；伊有來印度kap日本國傳教，也愛入中國， m̄-kú彼時無機會。人風聲講伊有行洗禮hō͘ 100 , 0000人。
路德tī德國teh傳教的時， Sū-eng-lī ( 1481 － 1531 ) tī瑞士國平平是傳彼號恩典的道理。路德歸正的事較出名較濟人有聽見講， m̄-kú瑞士國歸正的事也是大要緊。 Sū-eng-lī少年的時讀冊，真興讀希利尼文kap聖冊；對按呢得著恩典的道理， m̄是對路德學的。 Tī伊所蹛的所在有馬利亞的像會目，濟濟人去hia求醫病； Sū-eng-lī嫌hit-ê異端，勸in著信耶穌就夠額。也禁人m̄-thang買免票；其餘逐項的異端也棄絕。甘篤愛欲擋伊m̄-thang講； m̄-kú百姓請in議論兩pêng的道理，後來歡喜趁Sū-eng-lī 。彼時瑞士國有濟濟省，逐省辦家己的代誌；從中有的趁舊款，有的愛換新；致到相刣， Sū-eng-lī hō͘人刣死。後來議定逐省著出在伊趁道理。現今瑞士國的百姓差不多六分是耶穌教的人。
In第一出名的先生是Kap-lîm約翰( ， 1509 － 1564 ) 。伊是真gâu的法國人，本屬羅馬教；到23歲入耶穌教， tī Pa-lé-su拄著窘逐，著走去別位。 Tī 1536有出一本冊排列耶穌教的道理，真大感激人的心；咱tī-hia所傳的道理較濟是照彼本的款式。後來去蹛tī瑞士國， Chià-nî-hoa城 ； tī-hia設嚴法約束百姓的風俗，出力傳道理。濟濟國的人到hia聽伊的教示。
Tī彼pêng的國的中間大概南pêng的屬天主教，北pêng的屬耶穌教。 (俄羅斯kap希臘國屬希利尼教) 。 Tī以大利， Su-pān-ngá ， O-tē-lī-a ，耶穌教hō͘官府滅去；現今少少人teh趁，國也較衰微。瑞士國較無一半屬天主教。德國的南pêng屬天主教，北pêng屬耶穌教。丹國，瑞典kap挪威屬耶穌教。
荷蘭國原本屬Su-pān-ngá的皇帝。 Tī-hia有人趁路德的道理， hō͘天主教的人掠去燒死( 1523 ) 。皇帝吩咐總督著lóng剿滅hit-ê教。百姓就反叛，久久kap皇帝交戰，受濟濟的艱苦。 In較gâu行船，對按呢較會抵當。 A . . 1579七省tī北pêng合做一個國，叫做荷蘭， lóng m̄認皇帝做序大。南pêng的趁羅馬教，猶原屬Su-pān-ngá管；後來hō͘法國較贏。 Tī 1839年另外設做比利時國。
荷蘭國拆了有興旺，伊的百姓到外國做生理。 Tùi 1624 － 1662管台灣， tī-chia傳道理設教就是一個荷蘭國。 Tī南平洋有幾若個大海嶼iáu-kú屬伊管轄。
Tī法國也有人愛歸正。國王kap pà-pek lóng愛阻擋，也常常窘逐， bat一擺刣死4000 gōa人，沓沓掠人燒死。總是濟濟人趁，有的有爵位的人，從中有水師提督，高利尼 ，不止出名。後來兩pêng相刣，頭尾差不多十擺。耶穌教hit pêng ê人叫做Hú-chu-ná ( Hugoenoch ) ê人。 Tī 1572 ， 8月23暝，大家相和ê時，國王暗靜差兵刣死耶穌教ê人， hit暝tī Pa-lê-su刣死4000人，從中高利尼hō͘ in刣。後來四界刣，計共刣死7 , 0000人。八月24日是巴多羅買ê節日；人用伊ê名來賀hit-ê事。 Pà-pek聽了真歡喜； tī羅馬城有點燈，放銃，迎鬧熱，鑄牌來數念。近來天主教ê人較見笑，較無愛講起。

場面。書堂風昌、九如正在唸書
1 、師：風昌拿冊來讀。
2 、昌：好，子曰學而時習之，不亦悅乎，有朋自遠方來，不亦樂乎，人不知而不慍，不亦君子乎。
3 、師：好、你真聰明。
4 、昌：感謝先生的教示。
5 、師：如九，你也拿來讀。
6 、九：先生欲讀佗位c彼本。
7 、師：你連1本三字經也讀無偌濟，也有偌濟本mah ？ (如九拿出來先生面前讀)
8 、九：人. .之. .初. .，性. .本.
9 、師： Koh來呢？
10 、九： Koh來bē記得，先生你讀hō͘我聽，我就會記得。
11 、師：你koh想看覓？
12 、九： ah . .有啦，坐相近。
13 、師：甚物，著讀hō͘好。
14 、九：接相倚。 (接相倚)
15 、師：你將人之初解釋hō͘我聽、
16 、九：人是土豆仁、 (老師搖頭吐氣)
17 、師：初是甚物？
18 、九：初是皮初ê 。
19 、師：性是甚物？
20 、九：性是擤鼻。
21 、師：善呢？
22 、九：善是讀冊讀了真僐。
23 、師：了然、了然、你真bē進步，按呢我做一個對hō͘你對。秋雨對甚物？
24 、九：我想bē出。
25 、師：怎樣想bē出，先想看秋是甚物。
26 、九：秋. .秋. . ah想著啦，秋是羞羞羞bē見笑。
27 、師：歹子弟濫糝來。
28 、九：彼款ê對我bē曉，若別項我就會。
29 、師：你會做甚物對，念hō͘我聽看覓。
30 、九：天對地，懸對低，鱟桸對飯籬，鼎蓋對鼎撮，老母對老父，阿兄對阿姊。
31 、師：猶有甚物？
32 、九：無啦。
33 、師：猶有一句，我教你，越過去。
34 、九：好(就越過去，老師拿竹鞭在手)
35 、師：你koh將你ê對念一遍。
36 、九：好，天對地，懸對低、 (以外照旧繼續念至終) 。
37 、師：腳尻對竹棓(直打，如九哭) 。
38 、九：昌兄，趕緊來救命咧。
39 、昌：先生ah ！請寬諒咧(如九之父入來) 。
40 、父：到底怎樣，如九你哮乜代？
41 、師：原來是你如九真無慇勤讀冊， tú我做一個對秋雨hō͘伊對，伊對無，我叫伊先將秋字對，伊就講羞羞羞對bē見笑， koh對甚物。天對地，懸對低，鱟桸對飯籬，老母對老父，阿兄對阿姊，我就ké一個對，修理伊。
42 、父：你這個無路用的人，連秋雨對春風也對無來，猶欲讀甚物冊，來我教你一個對，頭殼碗對五斤枷。 (就賞他一個巴掌，如九koh大哮起來，那時候母進來。 )
43 、母：是甚物代誌，好天好時也teh叫khe-lô 。 (括號內原文無清楚)
44 、父：生kah這號不肖子，無phah死留這teh相卸。
45 、母：恙仔，你m̄免hiah受氣，氣chhió就是用phah ê ， nā錯手phah死，你就做無khut-thâu ，人講教囝也著硬，也著軟，我慢慢來苦勸伊就會聽。
九仔來，阿母kā你講，你著認真讀冊，後日才會寸進，你無想三十六房只靠你一人，你若肯讀光明成器就會「顯祖榮宗」，就是你的威風，你看昌兄hiah- n̍i̍h認真，咱有好模樣著學， m̄-thang thit-thô ，浪費時間，「勤有功，戲無益，戒之哉，宜勉力。」這擺阿母來講情，對今以後著盡力讀冊，咱著學正經，若無，無路用，你聽阿母的嘴，無停就m̄免受恁老父苦刑。
46 、母：阿母，老師phah我ê屁股，講是尻川對竹棓。
47 、師：太太真對你不住。
48 、母：老師， m̄-thang按呢講，這是我的囝不肖， hō͘老師真理氣，對你真bē得過，總是望先生盡力教，督就是。 (郵差上場)
49 、郵：吳風昌是tī chia是無？
50 、父：是，是，甚物代誌？
51 、郵：電報(郵差退場)
52 、父： (先讀) 「吾兒之前，你父今朝別世，須告伯父，並火速回家」母字(驚奇流淚) 。
53 、昌：阿伯，是我的父親怎樣是無？
54 、父：昌仔，你的老父死啦，你的老母叫你趕緊轉去(風昌接電扱放聲大哭全場人拭淚)
55 、母：好好人忽然間聽見伊死， hō͘人真傷心。 (對昌講)乖孫m̄-thang哮，事到按呢，著忍耐，趕緊去準備thang轉去，阿姆che小可錢hō͘你做路費，你轉著kā你的老母講，凡事認命m̄-thang過頭悲傷。
56 、父：阿伯實在也真m̄甘你轉去，總是tú著按呢無轉也bōe用得，總是轉去著苦勸你的老母，著保重身體，喪事若辦清楚，馬上著koh來，才bē誤著你的學課，我chit 3000元hō͘你做喪費，若無夠，隨時寫批來我就koh寄hō͘你。
57 、師：風昌你m̄-thang哮，我也替你可遺，這是人生最後著行的路，你也m̄-thang過頭憂傷，但是孔子講「生事之以禮，死葬之以禮，祭之以禮，祭之以禮」所以為人子到應該著轉去，向靈前讀， thang安慰你老父的靈魂，也thang表示老師對死去的人的哀悼。
58 、昌：感謝老師的好意，我父親一定也是真歡喜，總是受老師的恩情猶bōe-thang報答，人講「一日為師，終身為父。」風昌日後若得著寸進，也是老師教訓的功勞，我的確m̄敢「忘恩背義」，望老師保重身體，阿伯，阿姆，我父親的死，是我無tī身邊看顧的不孝， Taⁿ今仔日欲轉來去盡做囝的本份，總是想著tī讀冊，受著阿伯，阿姆的疼惜的恩情，是親像山hiah大，海hiah深，昌bē-thang報答，映望阿伯阿姆原諒。
59 、母：乖孫m̄免客氣，咱是家己的人teh講甚物恩情，你若盡力讀冊，日後會得光明寸進，阿伯，阿姆就歡喜啦。
60 、九：昌兄你轉去我真無伴，若hō͘老師打屁股，也無人thang講情，你若kā阿叔埋葬了，著緊koh來。
61 、昌：如九，我也想每日kah你作伙讀冊，無拍算，今仔日父親死去，無轉去都bē用得，你著認真讀冊，讀得好，老師就bē koh打你，我若tāi-chì辦明白，馬上就koh來，你m̄免掛意。
62 、母：好啦，現在時間無早啦，趕緊入來去準備出發(一同入內，幕下)

場面如九的家庭
63 、九：叫你緊提來是聽有無？
64 、妻：來啦，小可慢一下仔你就發受氣，你m̄免假某威，我是m̄驚你。
65 、九：甚物你敢koh做對li̍h mah你這個是破格查某。
66 、妻：按怎破格呢？
67 、九：你來無1月日就死父，無到1年就死老母，這m̄是破格是怎樣才是破格。
68 、妻：你m̄-thang冤枉人，你的父母食到80 gōa歲未死，是欲食到百gōa歲是無？
69 、九：你這明明是破格，猶teh chōe嘴。
70 、妻：啥貨？老實講，老父是hō͘你氣死的，你反轉講是我teh破格。
71 、九：怎樣是hō͘我氣死的，老父老啦，死是當然ê ，無是欲食kah變妖精。
72 、妻：都著啦， m̄無你講是我teh破格。
73 、九： kā我恬恬，我無講的話你m̄應該反對。
74 、妻：聽你teh放狗屁，你講無理的話，我kan-tá欲反對。
75 、九：真正mah ？請你koh講看覓。
76 、妻：嘴是我家己的，講就講， kap你甚物關係。
77 、九：好，你會按呢硬嘴，我就拍你， hō͘你變軟牙。
78 、妻：好，請你拍看覓？
79 、九：你m̄-thang提lín老父來做後盾，愛我拍你是真容易。
80 、妻：你若真正好膽，我就隨便hō͘你phah 。
81 、九：你真是討皮疼。
82 、妻：若m̄敢打就m̄是恁娘生的。
83 、九：好，到chia來，無拍bē用得。 (如九比勢欲打下去，妻就大聲喊救人，此時候風昌入來)
84 、昌：慢一下。
85 、九： Ô ！昌兄久見。今仔日是甚物風吹來。
86 、昌：如九，你真平安mah ，真是光陰似照日，宛如咱離別以來，一目ni̍h sú了lo我年久，聽見你的阿爹阿母已經別世，真可惜，我(原文不清楚)受in老人的真照顧，恩情猶未報答， koh也bē thang來參加in ê葬式，實在對不住，我今日專工來探你的近況，想你近來真發展。
87 、九：我家己是bōe發展，總是承受家父chit份的財產是真bē少的。
88 、妻：請食茶。
89 、昌：多謝， chit位是貴太太mah ？
90 、九：是， tú-tú kap chit個柴耙teh-beh演戲，若m̄是你來，明仔載著koh買碗。
91 、昌：這是bē用得，人講家和萬事成，翁某是著相和好，我看你家庭真富裕，現在公子有幾個？
92 、九：若講公子是無，若講財產是真不得了，父親生前我是無teh管甚物，到父親死了後，我想bē到有chiah大的財產hō͘我想lóng bē曉欲按怎用，特好的田共有二百外甲，瘦山仔園也有幾若十甲，三層樓四、五十間，現今三千外萬，金仔百外斤，實在真無好管理，昌兄你chit十外年也真發展hoòⁿ ？
93 、昌：我真m̄值著你， kā你恭喜，我對父親死了就去讀基督教的中學， tī- hia入教信耶穌，後來koh讀神學院， tī chûn年畢業，現在teh做牧師，已經tī 3年前結婚，生1 ê後生。
94 、九： Che也是真thang歡喜的事，總是你去入番仔教，做牧師，我大無贊成。
95 、昌：這是我最幸福的事，你看信耶穌的國家真興旺， in的民族也真強壯，你若信耶穌，你的家庭才會得著信，今仔日是上帝差我叫醒你的日(鐘聲空空空) 。
96 、昌：你聽見鐘聲無，這是摃鐘的聲， teh警告你著緊來信耶穌。
97 、九：多謝~~到底是牧師gâu宣道。
98 、妻：時間無早啦，請昌風兄作伙食暗頓。
99 、九：是，請作伙來去用。
100 、昌：真攪擾。
101 、九：講甚物，咱是siāng 1家的人。幕下

(如九酒醉，拉一個妓女登場) 
102 、九：你是欲做我的太太， bē-sái離開我的身邊，緊tòe我來。
103 、女：甚物人欲做你這個廢人的太太，手放m̄-thang teh kô-kô纏，緊提錢來。
104 、九：你前日kám m̄是講真愛我。
105 、女：我是愛你的錢，你錢提來我就m̄真你。
106 、九：錢是真濟，世間甚物人會比我khah好額，三層樓，數十間。
107 、女：雞tiâu ，狗舍lóng mā你的。
108 、九：肥田也有一百外甲，出在你用一世人用bē了。
109 、女：著對人借。
110 、九： M̄免加講話，緊行。
111 、女：愛我kap你去，先提五十六來，我就kap你作伙行。
112 、九：你放心tòe我來，我就hō͘你3條金條。
113 、女：有影無？你先來hō͘我看，我才kap你來去。
114 、九：現在是無，你kap我來去阮tau提。
(兩人正欲開步時風昌出來) 
115 、昌：你kiám m̄是如九mah ？
116 、九：昌兄，你chiah-n̍i̍h暗，也來chia 。
117 、昌：我下昏來chia佈道， tú-á soah欲轉來去，你chhōa chit個女士欲去佗位。
118 、九： chit個是我ê小妹，下昏去戲園看戲現在欲轉來去。
119 、昌：是你的小妹，你kiám是無。
120 、九：我講m̄著，是阮老母的小妹。
121 、昌：奇怪，你的老母欲成百歲的人ná有這小妹才少年，如九你m̄-thang騙我，我看你teh酒醉，又koh是tī酒家的門口， sn̂g來chit個女士就是酒家女。 (轉向女方談) ，一位女士對不住，伊是我的叔伯小弟，伊有某囝，你m̄-thang tòe伊，若有kap你無清楚，我thang (原稿不清楚)也著離開，伊現在的職業(原稿不清楚) ê song-oa̍t ，我是教會的牧師，映望你也來信耶穌才會得著救。
122 、女：多謝你的好意，我m̄是kap欲伊囉嗦，因為伊帶我出局的錢猶未hō͘我。
123 、昌：按呢你thang放心，我thang替伊hō͘你， chia有夠無。
124 、女：多謝。再會。
125 、九：昌兄真對不住，我實在真見笑。
126 、昌：如九，今暝昏你真幸運，你雖然行迷路、來到chia ，反悔，也bōe慢，西洋的俗語講「玫瑰花雖然真súi ，總是有刺」我看hit- ê妓女雖然親像玫瑰花ê súi ，總是後來一定無好結局(鐘聲空空空) 。
你有聽見鐘聲無， koh teh對你tân ， īn是上帝叫我來叫醒你的，映望你趕緊來信耶穌，你才會得救。
127 、九： m̄-thang koh宣道，暗啦，轉來去(如九帶酒醉顛顛的走，風昌也tòe伊行)

128 、卜：抽籤卜卦籤卜卦，是卜卦兼相命， gín-ná卜根基、老人卜八字、查某人卜花只。
129 、甲：算命siān-á ，我來請你相一ē 。
130 、卜：好，來chia坐， m̄知你欲問甚物？
131 、甲：我先請問我的父母kap兄弟怎樣你若講有對，稱你高明。
132 、卜：這khah容易， (就紙寫出給他看)你的父母兄弟，我寫tī一張紙你看有對無？
133 、甲： (接紙來就念)父無喪母，現在桃園出一支。 Ah這m̄-tio̍h ，你teh放狗屁，我的父母安安在在，你講我無父koh死母。
134 、卜： che是你讀錯，著按呢讀，父無喪，母現在，桃園出一支
135 、甲：是按呢，總是兄弟也無對，我兄tī有4 ê ，你講我一個。
136 、卜：這也是解說錯，桃園三結義，原是三個，又出一支，就是koh一個，計共是4 ê 。
137 、甲：按呢講，你實在高明，我轉來去(原文不清楚)叫幾個仔來hō͘你相。
138 、卜： (原文不清楚) nê先生禮neh 。
139 、甲： hioh ，我to bē記得，這小可hō͘你食茶。
140 、卜：貪財~~抽簽卜掛。
141 、乙：先生，我相看覓，去àⁿ先生有高明á無？
142 、卜：有高明á無請來試看覓，來先斷你的六親、父母兄弟
143 、乙：好、請你將我的父母兄弟斷看覓？若果然斷有對，我才送你紅包禮。
144 、卜： (將先前之紙拿給他看)你的父母兄弟我lóng寫tī-chia 。
145 、乙：父無喪母現在桃園出一支， Ah ！無對~~我現在有老母你講父無死母、按呢真無對。
146 、卜： m̄是我斷無對、是你念m̄著，我是kā你寫父無喪母現在，就是家內的母親現在的意思。
147 、乙：按呢父母有對，兄弟就無對啦，我兄弟有兩個，你講桃園生一支就是無對。
148 、卜：這也是你讀錯，桃園三結義，三個出一支就是出去1 ê ， k猶m m̄是兩個。
149 、乙：真高明，按呢chit個紅包hō͘你食茶。
150 、卜： (將紅包收入衣袋內後)這tō m̄免，真多謝。
151 、九：相命先生，我聽講你真高明，專工欲來hō͘你相一個。
152 、卜：豈敢，有聰明á無聰明，你的父母兄弟我已經ká你tôan好好， tī chia你看覓。
153 、九：你真有先見之明mah ？
154 、卜： m̄信我提出來hō͘你看，你m̄免著驚(再將先前紙提出來給如九看)
155 、九：父無母喪現在桃園出一支兄弟有對父母就無對啦？
156 、卜：怎樣父母無對mah 。
157 、九：我lóng無父母啦，你講父母lóng tī-teh 。
158 、卜：這是你的讀錯，父無，喪母，桃園出一支，甚物無對呢。
159 、九：是按呢，真正高明，我koh拜候你(這時風昌進來)風昌久見，你今仔日真罕行
160 、昌：如九，我有話欲kā你講，請你來。
161 、九：好，先生真失禮。
162 、卜：友ê ，紅包禮。
163 、九：我sòa bē記得(拿紅色給卜，向昌這邊來)
164 、昌：如九，咱tō是讀冊人， m̄-thang學普通人的無智識，江湖是1奌訣， lóng是虛詞m̄-thang信。
165 、九：總是chit個相命師確實有高明，我便講錯，伊就將我的父母兄弟斷得對對對。
166 、昌：這無奇怪，一款ê句是sian kho句， m̄信我念hō͘你聽，父無，喪母，這是無父無母，父無喪，母親在，這是無父有母。
167 、九：是，是，到底是你聰明，我實在m̄值著你。
168 、昌：如九，孔子說「死生有命，富貴在天」， thang講人的運命是出tùi天頂ê主宰ê催排， m̄是人所會gâu得ê ， (鐘聲空空空)你有聽著無警鐘又koh teh響啦，這警鐘親像teh對你講，叫你著來信耶穌，心才會平安。
169 、九：多謝你又koh teh宣道啦， taⁿ咱著轉來去啦！

(如九手拿一包的鴉片土，無湊崁出來，遇著夜警)
170 、警：徛hō͘正，你欲tó-ūi去？
171 、九：我欲轉去。
172 、警：怎樣到chiah暗才欲轉去。
173 、九：因為kah朋友加講幾句話，無拍算chiah-n̍i̍h暗啦。
174 、警：你手裡提甚物？
175 、九：這是麥芽膏。
176 、警：甚物，麥芽膏， hō͘我看覓(如九怕得欲命)鴉片土你真好大膽，你kám m̄知聖旨到ta̍k位見若買賣鴉片的lóng著死刑啦，你著伏法受縛。
177 、九：老爺ah ，我做錯做chit號犯法的事，請原諒一擺。
178 、警： m̄免加講話，好好tòe我來(兩人正開步遇着風昌)你kiám m̄是吳牧師mah ？
179 、昌：你是甚物sian-siⁿ ？
180 、警：原來是思人吳牧師，我就是劉受恩， 5年前致病tó tī路邊，受你解救kā我送入基督教醫院， kā我醫治， kā我看顧，我的身體才得著復原。 Tong時勸我信耶穌，我退院了後就職tī衙門內，因為我勤勉職務現在已經升做夜警隊長，這也全是你所賜的，我時常都teh數念你，無拍算下昏會tī-chia相遇，請你來去阮tau奉茶。
( Kia̍h- thâu khòaⁿ Jû-kiú) lí kiam m̄-sī Jû-kiú mah? 
182 、九：是風昌兄，我真見笑，我taⁿ是失望的人啦。
183 、昌：到底是怎樣呢？
184 、警：吳牧師，伊犯著買賣鴉片土的罪，這是伊犯罪的證據(就拿阿片土給昌看)現在世上對這項犯罪是非常重大，伊竟然敢違犯，請吳牧師m̄-thang干涉khah好。
185 、九：昌兄救我的性命咧，你這擺著救我，我的確欲反悔。
186 、昌：劉先生，這個是我ê阿伯ê囝，算是我的兄弟，請看我的面子，這擺來赦免伊，我相信伊也teh反悔，因為伊原來m̄是惡人，一時心迷做出這款不法的行為，我thang對你負責，來感化伊hō͘伊成做1 ê忠良的人，這也是法律的本意義，你將伊交hō͘我負責保釋，我一定欲改變伊的行為，的確無辜負你的疼心，我也歡喜kā伊保證請你寬容。
187 、警：吳牧師，本來伊的犯罪是真重大，是bē-sái保釋得，總是有吳牧師chit款的信心，願負責教化，伊會成做良民，我是真歡喜，總是tāi-chì已經發生是bē-sái解消得的，需要報告上方，我的確為你盡力。但願會照你的向望，到底這物件，我欲設法充公，這人暫時交你負責管束。
188 、昌：真多謝，望你有力的幫忙，這擺赦免i ，後pái若koh犯就應該照法處理，我現駐在教會。
189 、警：好，請牧師若有閒撥駕到敝舍來奉茶。
190 、九：我的確反悔，後pái m̄敢koh犯啦。
191 、警：你是遇著救星， chit pái若m̄是吳牧師的面子，你是難得脫出chit個犯罪的處分，你著反悔m̄-thang辜負吳牧師這場的恩情。吳牧師， taⁿ晏啦，再會。
192 、昌：再會，真多謝(鐘聲空空空)如九你有聽見鐘聲koh teh響無？真巧妙我每擺遇著你， lóng有鐘聲teh響，這一定是上帝的鐘聲欲叫醒你的。
193 、九：昌兄真對不住，我反悔m̄聽你的話，這擺也是為著生活發生的問題，所以無顧前後做出一段的犯罪來，請你赦免。
194 、昌：聖經講，人ê活m̄-nā倚靠飽，是倚靠上帝的嘴所出lóng總的話，我無比你khah好，總是比你khah安心，人著照上帝的義來行，就m̄免煩惱，到生活的問題，你欲緊著反悔，信耶穌你才有平安。 Taⁿ已經晏啦，咱著轉來去。

195 、昌：恩加我所疼ê囝，伯恩、仲恩，今仔日是咱tī世界最後的日子，咱真有福氣thang為咱的主流血，伯恩，你有歡喜為主的名hō͘人刣頭無？
196 、伯：歡喜，我真歡喜為主的名來死，因為聖經講咱暫時的艱苦，欲得著真大的榮光。
197 、昌：按呢真好，阿爸真安心，仲恩你有驚無？
198 、仲：阿爸我無驚，我歡喜欲到天堂
199 、昌：真聰明咱欲一同來去， Taⁿ咱來吟詩349首。
天堂lóng無苦難，永活無死， hō͘人千千萬萬享福無比。 (吟詩完高官出來)
200 、官：吳風昌是你mah ？
201 、昌：是
202 、官：這三個是你的某囝是無？
203 、昌：是
204 、官：聽講你真慈善仁德，是一個好人，總是你是信耶穌，違法，你若無信耶穌就放你轉去，若堅決欲信耶穌，就依法死刑，你想怎樣？
205 、昌：多謝老爺的好意，但是我不論如何時不能違背我的主耶穌的。
206 、官： Siōng請你也ká來叫我信耶穌，兩位小朋友， lín m̄-thang親像lín老父信耶穌，老爺就欲并lín也欲糖果hō͘ lín食。
207 、伯：大人阮m̄愛食糖仔，我愛信耶穌。
208 、官：信耶穌的著受刣頭，你m̄驚mah ！
209 、仲：阮m̄驚，疼是暫時若定ê ē-gek ， ê hóe是khah舊的艱苦，老爺ah ！你也著來信耶穌。
210 、官：好， lín既然決意落信耶穌，老爺就欲kā lín刣頭。
211 、伯：大人對我先刣。
212 、仲：老爺對我先。
213 、官：畜生， lín lóng愛死，既然m̄聽我苦勸，來，左右ah ，將罪犯押去絞場狗刀處斬(号頭鳴三声，忽然報馬進來報告) 。
214 、報：報告，總督到啦，講風昌案件關係重大，總督欲親身辦理
215 、官：原來是按呢，左右ah ，開中門迎接(總督進來)上司駕臨下官慢按，失禮罪tō 。
216 、九：免禮左右退到邊，將罪犯帶進來。
217 、九：你是吳風昌mah ？
218 、昌：是
219 、九：你m̄知信耶穌是犯罪mah ？
220 、昌：是知影
221 、九：按呢我欲問，你欲信耶穌á是欲受刑。
222 、昌：我的信心是改變得的，請老爺罪行。
223 、九：你真的愛死， m̄愛活mah ？
224 、昌：是。
225 、九：你kia̍h頭來。
226 、昌： oh ，如九！是你mah ？
227 、九：昌兄，上帝chhe我來tháu放lín ，我受你拯救了後，改過自新就職，官衙上進做總督，也是你所賜的，今仔日聽你危逆，特趕前來救你，報答前恩。 (鐘聲空空空空空)這個鐘聲真奇怪，一擺響5聲，我信是上帝叫醒我，看lín這款的信心，真感激我對今日起也欲信耶穌啦！
228 、昌：如九，感謝主ê恩，也感激你的友情
下幕二人握手，鐘聲連响. .
1.lāu-su Chiu Tek-hoat

著者：賴仁聲
台灣教會公報社

蘭香透早起來逐項款好勢，就照常去出勤。伊是tī某間基督教病院做護士。未來病院以前是tī咱的教會的女學初中畢業。後來考入醫院來做護生。 Tī醫院已經做工約6年， tī伊的帽仔已經有一sûn烏sûn ，因為伊的成績特別好，做人溫純，恬靜，勤快，親切，所以tùi護士中受選拔做一科的領班。現在伊是做外科的護士班長；伊的下面有5 ， 6個同工，大家真尊敬伊，真相聽嘴，同心來服務病人；所以院長，護士長，都真對重伊。
蘭香姓李，所以一般的人攏叫伊做「李小姐」，若是in的同伴大家叫伊做「蘭香姊」。李小姐是tī台南東pêng ，入山離約倚台灣里三四舖路的一個山內教會的查某gín-ná 。伊只有三個姊妹仔，伊排第二ê ，當伊四歲的時，伊的老母koh生小妹仔， tī月內的時土話講著月內風， sòa離開世間。當老母別世的時，實在真可憐。 Hit當時李小姐的姊姊才7歲，伊本身4歲，小妹tú出世。老父當時30歲，頂無親，下無戚，老父是一個單身漢， tùi海口來山內hō͘老母招ê 。講起來也是真奇緣，老父是海邊討魚人的囝，細漢父母早死，少年當勇的時，伊厭恨tī海裡冒險，戰風湧掠魚的生活， koh伊若koh想起伊做gín-ná時代的境遇，到這時嚨喉管都iáu會tīⁿ ，目屎都khòa目墘。
講起來話頭長，蘭香的內公就是布袋hit角勢的人。東石，布袋，北門hia的人攏是teh掠魚，曝鹽來過日。若有作穡也是極小可，大家做m̄成物。是㾪沙園仔，是風頭，水尾；風真透，有時海水煙phah上陸地，若準teh落鹽雨咧。所種ê是蕃薯，蘆黍，土豆，常常欠水，收成是m̄成物。所以濟濟人靠討海，抑是去製鹽公司做苦工來度活。按呢李家自早是真艱苦，真清淡。 Hit年特別歹年冬，所以蘭香in內公也kap人做陣去出海。無phah算hit年m̄-nā五穀歹年冬，就海裡也歹海冬。所以大家就參詳去較遠洋來討，向望會得討較有。無phah算，一下去sòa無回頭，因為當in開帆的3日後做風颱，穩當是失事。風颱後等一禮拜，兩禮拜，規月日，攏無消息。厝邊逐個替李先生娘，平時人攏叫伊「進財嫂」真煩惱。進財兄，蘭香的內公失事hit時， in老父才6歲。自細生做㾪㾪 ，腳躼手躼，伊的正名叫做李永福，但是因為伊的腳躼手躼，雖然是6歲，看著若準7 ， 8歲款咧；所以大家都叫伊做「躼腳ê 」。進財嫂暝日流目屎啼淋哭淚，初一十五常常都點香跪tiàm埕尾開聲哭，聲聲句句「我心肝，我夫o-òe ，你今仔日放心做你去，看你放我kap躼腳仔囝beh怎樣？」哭得鼻流瀾滴， hō͘厝邊的人大家替伊真傷心。 Tiàm是一間海邊寮仔，雨來chho̍p-chho̍p滴，風來破壁風sǹg-sǹg哮，寒gi̍h-gi̍h ； kah是一領被若準鹿肉脯， kah頭腳吐， kah腳頭吐， kah腹肚是雙頭吐。被單破糊糊也無thang補，想來就是苦。厝邊hiah-ê婆仔嬸仔較軟心的人若聽伊teh孝飯， teh哭，濟濟人tiàm邊仔替伊暗靜流目屎，想講這個少年人看beh按怎牽囝守一世人就好。過年gōa久，都攏無tò來啦，厝邊的人就苦勸伊koh嫁。起頭進財嫂真惜本份，想講咱是散hiong人， m̄ bat半字， koh牽一個囝，今躼腳ê也8歲啦，人thái會beh愛咱啦？所以真守本份， kap囝出去抾蕃薯仔渡過日。若較內面勢的鄉村teh kheh甘蔗的時，就chhōa囝去kā人攔蔗根，剝蔗箬來趁寡錢tò來買鹹魚仔，擔寡蔗箬tò來做柴hiâⁿ 。按呢罔péng ，罔渡過日。 Tú遇躼腳仔囝8歲年尾，隔壁庄有一個人叫做新發ah ，伊是tī製鹽公司teh做工友，曝鹽的工人，死某，放兩個gín-ná ；人就來kā進財嫂ah報親情，大家真kā伊贊成，看iáu chiah少年，進財兄死落，田無一坵，園無一株，看beh守到啥時躼腳ê才會大漢。新發兄都也欠腳手，七講八講， hit年冬節瞑大家就成親。
無偌久tùi gín-ná就定起大人事。躼腳ê kap後叔的囝算來是接面小弟，小妹定冤家。新發兄iáu有一個老母，今年才倚60捅歲。海口人真粗健， iáu會出去sa柴la̍k草，講話聲響，厲害， tī in製鹽公司的工寮，工友的宿舍bē輸是老家婆，查某總理。人若gín-ná頭燒耳熱，牽尪姨，觀三姑仔，都攏是伊teh替人設法。問佛燒香，人跋杯若跋無，都攏是伊teh替人下神托佛。平時是真刻薄，粿算個，肉算塊。另外創一腳菜籃，是年八節，有粿粽，雞，鴨，豬肉都提去khǹg菜籃，收tiàm伊的房間眠床前，吊懸懸。若m̄是in查某囝tò來做客，是無人食會著。
到chia躼腳ê in母仔囝知死啦。 Phah罵有，食穿無。古早人講，「食人目屎流飯，三頓睨碗睨箸」。母仔囝若chhōa出去做工，常常tī園頭園尾對看流目屎。 

Siāng hit年beh近年兜的29瞑，家家戶戶攏teh備辦過年，有的炊粿，有的thâi雞，今進財嫂tú嫁來無lōa久，平時是散hiong人，過去m̄ bat家己炊粿綁粽。今害囉，炊粿m̄知thang下粿氣，粿炊bē熟，發粿炊bē發， in ta-ke tùi外面入來看一下火沖天，攏無講甚物，自按呢越入去房間，開聲哭in死去的hit-ê新婦。聲聲，句句，我金新婦今仔日做你去，看今仔日koh娶che哪有路用。 Tùi hia起進財嫂ná無in老ta-ke的緣。過年暝昏大家teh圍爐，躼腳ê人也無叫伊倚去食，伊家己也m̄敢倚去桌頂食飯。前生ê大孫細孫俺媽一人夯一枝雞腿hō͘伊，逐個食到津津有味，躼腳永福ah ， khiā tiàm戶碇邊吞嘴瀾，目珠金金相，也無人會出得提一塊hō͘伊。老母的心親像beh落去的疼。想講咱今仔日歹命才著來按呢，緊kā伊目叫伊走。等候人無看見的時，偷揜一枝雞腳hō͘伊chūiⁿ-chūiⁿ咧， tī房裡偷kā伊攪一湯匙仔豬油參鹽花仔hō͘伊食。目珠開了了，是緊三嘴做兩嘴pe ，緊食了了。但是真tú好接面媽入來，看伊tī灶腳嘴iáu teh哺，就按呢直罵，罵講你這潑婦，敗家婆， tiàm灶腳母仔囝teh偷孝孤甚物？直直kā in新婦拖，拖叫伊著去公媽的面前咒誓看伊食甚物？ Hit暗進財嫂sòa想短路，想beh吊脰自盡，佳哉hō͘ in接腳翁新發兄早看著，緊救才無死。總是tùi hit暗氣了sòa呸血， sòa定定嗽。
過年後，自按呢hō͘躼腳永福ah去kā人牽牛仔度飽。 Hit時永福ah才9歲，就去kā一個姓林ê in飼牛，暗時睏tī五間尾的牛寮，無蚊罩，定hō͘蚊叮，不時寒熱仔，面黃phi-phi ，有時去飼牛tò來，寒熱仔tú到，腳全路糊糜無khòa洗，自按呢倒tiàm伊睏的位khū-khū chun ，也無人chhap伊。若是beh tò去後叔in兜也是無路，所以家己一個常常偷哮。雖然是細漢， iáu-kú會曉無父的悽慘。隔年10歲， in老母hō͘ ta-ke苦毒激心，嗽ná傷重， sòa成癆傷，到永福ah 10歲年尾in老母就死去啦。按呢天下雖罔是闊莽莽， chhōe骨肉是無半個。自按呢tī林先生in兜飼牛仔過日，自然是無機會thang讀冊； in後叔也無來承認，戶口是同居人，所以真正是成做流離失所的孤兒。到15 ， 6歲的時就較擔身命，四界kā人做短工仔，趁錢來度活，遊府食府，遊縣食縣，有時tī海口，有時tī都市，有時tī內山來做工。
當倚20歲的時， bat tī都市做塗水工，因為伊骨力，也嶄然有hō͘伊趁寡錢，總是學歹3日，學好3年， sòa學會食薰， sòa會啉酒，茶店仔一間行過一間， sòa會去妓樓嫖妓；自然無才調去上流ê ，是去hit號三流ê ，近tī半掩門仔hit款，若m̄是tī 「天天樂」，就是tī 「萬里紅」，抑是「千里緣」， teh出入， chiah-ê名號真好，其實是勞動界的公共浴間，極無衛生，免偌久就染著花柳病， bē趁，加開，就流落tī koh-khah烏暗的生活。
一日垂頭tàm志去phēng tī城隍爺廟邊的牆壁，時間已經無早啦。 Tú teh想今瞑m̄知beh去佗位睏，去睏豬砧是常常的事。 Tú gia̍h頭想beh koh去東市場chhōe豬砧， tú著一個人真雄，走tùi伊的面前過，順紲kā伊叫，「友ê來咧，好空ê你beh賺一下無？」伊的心tú-tú teh想無步，也無問看是甚物好空ê ，就tòe伊行，行到一位暗暗的位， hit- ê人kā伊講，你tiàm chia khiā ，看有人tùi這條巷仔來抑無，若平常人，你tèⁿ m̄知，罔行振動就好，若警察來你著khām嗽兩下， hit- ê人自按呢跳tùi人的牆仔內入去。 Hit時伊才知hit- ê人是beh作賊仔，叫伊把風，做看頭。 Hit-ê賊仔是北部真出名的甲級的流氓， in的黨有12生相，這個人的偏號叫做「小猴」，意思是腳手真好peh過牆， tú gia̍h萬能鎖匙起來beh kā人開門的時， tú hō͘主人的軍用狗看著，即時開聲吠，看bē賺食得，閃tùi灶腳後暗暗的所在，盤過後面牆koh出來做伊走。但是主人聽著各樣的聲，即時追出來，永福ah gām面gām面，伊m̄ bat芋仔蕃薯， m̄知豬母皮韌韌，掠準有好空thang賺，今敢有甚物thang分； iáu teh想到心chû-chû的時，人jiok到，自按呢kā伊拖去派出所； beh講無，明明是做賊仔的把風， beh講有，是真衰， bē輸hō͘魔神ámo͘著；作賊心虛，一下刑落去，就認出來。明明是竊盜的共謀，叫伊著供出共犯， hit-ê主犯是甚物人。 Taⁿ著鬼phah著啦，連人都猶未十分會認得，名beh- thái會bat伊就好，而且hit暗月hóaⁿ烏hóaⁿ烏， koh hit- ê人穿烏衫烏褲，穿烏帆布鞋，戴烏phah鳥帽仔，後來面包烏花巾仔，實在是m̄知hit- ê人號做甚物名，較刑都講bē出來。所以就kā伊送去警察局， sak落拘留間仔聽候明仔再。

隔明仔日tùi警察局的拘留監房帶伊出來，較問mā是m̄ bat hit人的名。後來問伊照所會記得hit- ê人的形象。高約5尺半，生做無肥，也無㾪 。起頭kap伊做夥行的時，有看見伊的面，嘴下斗尖尖，嘴下斗的倒pêng有一粒痣，有發痣鬚，正pêng的目珠尾有刀khî ，大概是hō͘人phut著的刀傷；做伙行到巷仔內暗暗的所在， hit- ê人才將帽仔戴khàm-khàm ， tùi褲袋仔撏一條花花的巾仔起來包面，只有chhun目珠thang看路，就盤過牆。
警察局照這個人相來péng hiah-ê流民，前科犯所留teh的相，就發現著所講的面相，是流氓十二生相中的小猴是嫌疑犯。 Tùi按呢就發出警戒網包圍。 Tī警察局， tùi chiah-ê流民kap常習犯，抑是思想看做不穩的人， m̄-nā有in的相，甚至盡所會都攏有採集in的腳模，手印kap指頭仔痕。因為這是真好的搜查材料。所以liâm-piⁿ得著嫌疑犯的線索。小猴m̄-nā干單是竊盜犯，其實伊不論強姦，閘路搶劫，殺人都攏敢做。伊是一個犯罪累累的通緝犯。伊tī頂月日才tī苗栗入山的小庄社，騙一個查某gín-ná ，講behchhōa伊去食頭路， chiah tī路中m̄-nā強姦污hit-ê女子， koh kā伊搶手錶， kap一條金鍊仔兩錢外重， koh現金成百箍，嘴kā伊窒手巾，手kā伊縛揜後，將半露體kā伊hiat tiàm真少人teh上落的小路邊的樹林暗毿的所在。 Hit-ê女子bē得嚷，因為嘴窒tiâu-teh ，也m̄敢kā伊jiok ，抑是走出來報，因為手hō͘伊縛揜後，半露體m̄敢出來見人，所以只有跔tiàm樹仔腳哮，到有人去抾柴tùi hia過，才kā伊救。親像按呢無惡不作。躼腳永福ah隨便就tòe人去，講有好空ê ，看beh賺抑無，實在真該死。 
搜查網直直縮小，後來tī關廟beh入去旗山的路中的山內掠著。伊是台北的新店暗坑的人，為著tī北部犯案，直直走落南，所以才會tī關廟的附近hō͘人掠著。 Thang講破案也是真緊，頭尾免10外日就掠著。 Tī公庭對訊的時， hō͘躼腳永福ah認，果然無錯，照兩pêng的口供認起來，就知永福果然m̄是真重的罪嫌，所以判決輕輕，關6個月寄罪兩年，就受tháu放出監。 Tī受關的中間， tī監獄的醫務室，身體得著醫治， koh得著真大的教示。 Hit隻小猴就受定罪較久， tī chia咱m̄免講。
講永福ah受tháu放了後，舉目無親，身裡無半文錢，心想講，今beh去佗位是好。實在真正是心亂亂無定。不過照伊過去的經驗，若準有一個聲講， m̄-thang koh tiàm城市，城市是快墜落奢華的所在。所以無意識，不知不覺向台南的東pêng山內直直行去， hit下晡倚三點鐘出監，頭殼chhi̍h-chhi̍h直直撞，撞tùi永康，到新化hit時，日都已經beh暗啦，但是心cha̍t-cha̍t也m̄知枵， tiàm新化街仔行來，行去，根本身軀斷半文，枵也是無法度。 
Hit暗就去跔廟口， phēng tiàm大廟的柱頭，半睏，半醒過一瞑。隔早起腹肚感覺真枵，但是身裡無錢，也是無辦法，就行出街仔，向山內的路直直行， tú遇路裡有人teh車甘蔗，就kā人分甘蔗食，即時感覺加真有元氣，就繼續koh行。到底人間同情相幫贊的心，猶原是tī鄉下較有。城市，都會的人，若準逐個m̄知是較無閒，較無時間thang想到別人的代誌，抑是怎樣。感覺加真顧己，若準俗語講日頭光映映，隨人顧性命的款。感覺親像人情真冰冷， tī鄉下感覺大家較溫暖，若到tī山間， tī樸素的生活的農民的中間，所有的友情，是若準更koh-khah燒烙。到晝的時，伊就行到山壩。 Tī hia有一間基督教的禮拜堂。 
伊平時無聽道理，自然伊也m̄知hia是拜堂，不過伊感覺tī chiah山內，有chiah大間的厝，是真稀罕，伊就行倚去kā伊看， sòa tī拜堂門口涼涼的位坐。 Hit時tú遇有一個老信徒，人攏叫伊做阿添伯，伊是姓穆kap阿添姆兩老以外，家內只有一個查某囝，按呢一家三個做夥tòa 。卻有幾分仔水田kap淡薄山坪，算來是bē到偌歹過。 M̄-kú無後生，家己又老，落種收割攏著倩人，所以也m̄是到偌富裕。伊tú beh來chhōe牧師講話，看這個青年tī拜堂門口坐，伊就kā伊問看這位朋友tùi佗位來。躼腳永福ah頭殼chhi̍h-chhi̍h ，不知不覺目屎sòa liàn出來。阿添伯看了真替伊傷心，知伊心內的確是有講bē出的艱苦，就請伊去in兜坐。 
In兜離拜堂無偌遠，厝卻m̄是真好，竹鑿ê ，穿磚仔的水裙， khàm瓦， tēng-tauh tēng-tauh--ah ，內外真清幽，也有一個細細的埕斗，埕尾也有一欉甜楊桃，嶄然大欉，照看有2 ， 30年的款的老樹，蹓落去有一條小溪仔，有濟濟婦人人thang洗衫的石頭位，宛然親像一幅的圖畫一樣。來phēng著躼腳永福ah in海口，是天差夭的環境，一時心開開去。 M̄-kú腹肚實在是大腸告小腸的枵，佳哉阿添伯真知輕重，想講chia是山間，大概這時晝啦，這個青年人敢猶未食的款，就問伊講，「朋友你中晝敢食飯啦。」 Hit時伊看阿添伯的好意，就也無細膩kā伊講，伊猶未食。阿添伯即時叫伊的查某囝秋桂ah款出來hō͘伊食。
秋桂ah雖然是山內查某gín-ná ，但是伊有讀過國民學校， koh tī教會做吟詩班員，聲真好，真活動， tī青年團契當服務部長。是真可取的女子， tī山壩教會thang講是山內的花，今年tú 20歲。躼腳永福ah是21歲，大家頂下歲。這對青年無意中大家見面的時，若準有一個bē曉講的奇緣。永福ah tùi按呢就受留做人客，暫時tiàm阿添伯in兜。

阿添伯in tú teh剉甘蔗。近來有tùi南洋來的蔗種叫做「三一零ê 」 ( 310號仔) ，甘蔗枝是細細，不過發著真大模，真有額，種落去hit頭一年未是好，重二年，三年koh-khah好
Tú遇永福ah來，是真大的幫贊。永福ah是海口人，自9歲出門kā人看牛仔，萬般的艱苦都tú著，而且比人較大漢，約有五尺七外倚五尺八。人才生做bē-bái過得去。雖然是m̄ bat字，但是做人謙卑，慇勤骨力，歹命囝凊彩食，工課做了有勢面， koh有力。阿添伯看了真佮意。永福ah家己也認份， koh來受阿添伯in一家的好意，真大的安慰。而且是tī基督徒的家庭，伊感覺是伊一生所m̄ bat tú著家庭tek的溫暖。甘蔗剉3 ， 4日就了，但是接落去著掘樹薯。著先剉樹薯桿，後來掘樹薯， koh著擔樹薯到牛車路hō͘牛車車， sòa夯樹薯桿hō͘牛車車，車到厝，有的就按呢賣生薯，留一部分起來礤樹薯簽thang飼精牲。樹薯桿仔著過攔，然後曝hō͘乾，堆規堆thang做火柴。甘蔗剉了，蔗箬也著堆規堆thang hiâⁿ 。近來柴真僫抾，若較成物的柴，一百斤倚25 ， 6箍，所以連山內的人都m̄甘hiâⁿ柴，攏擔出來賣。
按呢剉甘蔗咧，了後koh掘樹薯咧，連連成半月日真無閒。所以永福ah自按呢tiàm in hia做工。一出一入攏kap秋桂ah做陣，不知不覺ná親密。有一日teh剉甘蔗的時，按怎tùi園墘的樹phè林仔，忽然會走一尾雨傘節出來， thái tú好會趖tùi秋桂ah的身邊來，忽然秋桂ah驚一下面青損損，開聲喊，吱一下真大聲，身邊的查某gín-ná伴，有的驚到走到跋跋落去。 Hit尾蛇嶄然大尾，大約有三尺外倚4尺長，實在真會驚人。永福ah緊走倚來，急到地無khòa提甚物，自按呢伸手tùi蛇尾kā伊kōaⁿ懸， hiù直去， tiàm頭殼尾揮一liàn ，用iáu一手剉甘蔗的蔗刀自按呢kā伊sut去， hit尾蛇自按呢hō͘伊phut做兩koe̍h ， hiat tùi園外樹phè林仔hit pêng過去。佳哉差一點點仔，若無永福來，秋桂ah照看會hō͘咬著的款。到蛇phah死了，大家才笑出來。當時緊張kap hit-ê英雄戲劇性的場面實在也驚，也好笑。
Hiah-ê查某gín-ná伴不知不覺齊聲喝講「秋桂姊，佳哉lín永福兄救你」。無phah算的中間， sòa將永福kap秋桂ah兩個人的名叫連做伙，而且hit中間koh加下一句「 Lín 」，顯明人sòa將永福ah kā伊算做阿添伯in家內的一個人的款。永福ah聽一下sòa khiā--teh愣愣，面紅紅，感覺耳仔真燒，面真發烘，心頭噗噗筅，心內有bē曉講的歡喜kap滿足感，一面感覺真歹勢，對秋桂小姐真不住；哪thang講，「秋桂姊ah ，好佳哉lín永福兄」，聽了心bē曉講。害死秋桂小姐面也越無路，一個面也是紅kòng-kòng 。但是心內也有bē曉形容的快感， kap感覺tī伊的身邊有靠得住的男性，真正是有英雄氣慨的人。聽人講，「 Lín永福兄」，所以伊無意識，對嘴應hiah-ê查某gín-ná伴講，「 Lín著猴啦」。然後用吻笑的面， taⁿ頭起來偷看永福ah 。永福ah是一箍chhāi- chhāi ， bē輸去hō͘電電著，金金teh看秋桂ah的動作。所以不知不覺兩個四蕊目珠的視線sòa一致交叉tī一個意義koh-khah深長甜蜜的幻想中。 
Tùi hit日起，永福ah若準感覺自負伊有保護秋桂ah的義務。也秋桂ah暗暗也感覺愛kap永福ah親近， thang得著伊保護的款式。 Tùi按呢，兩個就ná生出親密感。 

大約半月日後工課略仔較閒，永福ah就想講，今較無迫工啦，大概是阿添伯敢m̄-koh倩伊啦。 Tùi按呢有一早起，伊就想beh kap阿添伯in相辭， koh去別位chhōe看有甚物工thang做抑無？阿添伯，阿添姆兩老真好意直直kā伊留。其實伊tiàm了是真愛tiàm 。心底是teh想，若會得tiàm chia較久， m̄是， beh是會得永遠tiàm chia m̄真好。 M̄-kú家己想， beh-thái有夠這號資格thang hō͘人留tī chia較久，抑是永遠tiàm chia 。原因， ( 1 )家己想我是單身漢，是流離失所的孤兒，哪會有人緣neh 。 ( 2 ) Chiah-ni̍h散，身軀斷半文，講較見笑，也無衫仔褲thang換。 Tī蔗園山坪做工常常褪腹裼， hit領內衫定褪起來山溪仔洗洗咧，披tiàm樹phè林仔頂曝hō͘伊乾，到beh tò去，才koh提來穿。無thang替換的部分，實在穿到bē講得的驚人koh歹味。其實心底家己十二分的鬱意， koh餒志。 M̄-kú koh一面，感覺tī阿添伯的兜，所享受著這款家庭tek人情溫暖的氣氛，是一生頭一擺所tú著ê 。六歲無老父，十歲無老母，九歲去kā人飼牛， tī後叔的兜hō͘人苦毒，去飼牛仔的時睏牛tiâu ；一項一項ná走馬燈，攏tī伊的頭腦內koh出現。
Tī chia怎樣，阿添伯款待伊若準家內人，逐三頓kap阿添伯做伙食，特別若禮拜日，常常連阿添姆， kap秋桂ah也大家做伙食， thang備辦做伙去守禮拜，實在完全ná一家人。一屑仔都無看輕伊的意思。 Koh一項hō͘伊所m̄ bat tú著的事，就是每暗的家庭禮拜。大家做伙吟詩，讀聖經，祈禱hit-ê敬虔的空氣；特別阿添伯有一個習慣，就是愛開拆聖經中幾句教示，勉勵的話。伊是一位退任的老長老，但是伊的熱心， kap敬虔真thang hō͘人做模樣。 Koh一項hō͘伊印象真深刻ê ，就是秋桂小姐的吟詩， hit-ê聲的súi ，清亮，婉轉，懸，低，話句分明， koh hit-ê吟詩的態度虔誠，恭敬， m̄是早伊tī天天樂，千里緣，萬里紅所聽著hiah-ê妓女，抑是野雞所teh唱的曲，抑是流行歌所會比得的。伊家己m̄ bat字， koh無學，但是聽阿添伯in一家teh吟，實在有bē講得的感激。 
特別有一暝昏，讀著一chām故事講，耶穌teh chhōe一隻phah-m̄見，行迷路的羊， koh講放蕩囝的比喻，老實講伊暗靜流真濟目屎。同時聽見in唱，「 . .只有一隻迷tī山間，離開羊椆無路。迷tī山嶺，遍行風波，無受良牧管理照顧. . . 」伊聽chiah-ê話，一時想講hit隻迷羊就是伊本身，頭àⁿ-àⁿ ，目屎hò͘ m̄開，緊假出去phùi痰， sòa去廁所哮一睏，目屎拭拭beh才koh入來。伊掠準人m̄知，無人看見咧。阿添伯，阿添姆目睭花花老人家，無感覺也無的確，但是thái騙秋桂ah會得過，秋桂ah厲害，鬼頭鬼腦，定定都teh觀察伊的行動，而且tùi心底teh關心伊的代誌。不過這個查某gín-ná是真正經，平時m̄ bat hi̍h-hiauh ，凡事大大段段。伊就看伊來in兜，幾十日也m̄ bat換衫仔褲，內衫驚人koh破破，若有出門，是利用日焰，褪起來tiàm溪仔底洗來曝， beh tò去koh穿落去ê 。伊就是不忍心， koh入門也無看見伊有包袱仔，諒必身驅是自穿hit軀，其餘無啦。所以伊tī幾若日前，出去新化街仔tùi買樹薯的人算數的時就有kā伊買兩軀內衫，內褲倒來，但是chhōe猶未有一個機會， m̄敢講出來，也更koh-khah m̄敢hiaⁿ̍h hō͘伊換。 
到chit時看伊相辭beh tò去，也in老父直直kā伊留。其實伊是無家可歸， tùi chia出去連今瞑m̄知beh去佗位安眠都m̄知。 Tī chia in款待伊做人客， tī人客間仔睏。伊紲忽然koh想著，「只有一隻迷tī山間，離開羊椆無路。」 Sòa禁bē-tiâu sòa哮出來，阿添伯著一驚，趕緊kā伊安慰，才問伊到底伊的身世是怎樣？伊才一五，一十， tùi死老父講起，講到來in兜為止的苦境實情hō͘ in聽。阿添伯，阿添姆，連秋桂小姐也禁bē-tiâu ，大家對伊十二分的同情， sòa四個哮哮做一堆。 Hit時阿添伯出聲講，「今咱大家跪落來祈禱」。大家就攏圍圍跪落tī廳裡來祈禱。 Hit-ê意思是講求上帝救這個青年，替chit-ê青年開路。聲聲，句句真正是敬虔，親切，有滿滿的疼心。 
祈禱soah起來，阿添伯才開嘴koh講，「永福，既然是按呢，算是無親無戚，只有單身，我chia也是真欠工，請你m̄免koh去別位，自按呢tiàm我chia 。 Koh我向望你會得kap阮同心拜上帝，向望主拯救你。你想怎樣？」秋桂小姐也贊嘴講，「永福兄tiàm chia啦。阮爸爸都按呢講。」永福一時有禁bē-tiâu的歡喜，傷歡喜sòa koh哮出來。伊是感覺今仔日阿添伯beh收留伊， tùi今仔日以後伊有安居的所在。 M̄免心定掛心，講今koh去m̄知beh去佗位。 Koh上要緊就是伊感覺親像tùi 「 Ah ！無情冰冷的路邊，受救走入來疼痛溫暖的家庭。」若準一隻跋落路糊糜底peh bē起來的狗仔囝，當tī beh死，寒到khū-khū-chun的中間， hō͘疼伊的主人，抾伊來寶惜的心情。禁bē-tiâu自按呢跪tùi阿添伯的面前叫一聲「阿伯」， sòa koh開聲哮到比頭tú-á koh-khah慘慼。阿添伯緊kā伊牽起來。一手hōaⁿ tī伊的肩頭頂講，「著感謝上帝的開路」
Tùi按呢起來，目屎拭拭咧才無koh哮。

Hit暗阿添姆特別辦較chheⁿ- chhau ，也刣雞，叫牧師來saⁿ-kap食，牧師順sòa tī hia家庭禮拜，用濟濟道理來安慰，講hō͘永福聽。永福受真大的感激。禮拜soah ，牧師tò去。阿添姆將秋桂ah為著永福ah所買的內衫內褲hiaⁿ̍h hō͘伊thang換，就叫伊去洗身軀，感覺thong家大歡喜，雖罔攏無另外表示甚物意思，但是感覺內面加一個人， hit-ê心情有親像父囝的親。隔日阿添伯提50箍(日本時代的錢) hō͘永福，叫伊去新化街仔去買鞋，襪，抑是剪布tò來做衫褲thang替換。伊來tiàm hia 15日久，若照算，食頭家，是bē堪得領到hiah濟錢，但是阿添伯無kap伊計較。伊就去買一雙新帆布鞋，買兩雙襪， koh剪淡薄布tò來，請秋桂小姐kā伊做衫。隔日禮拜就穿新衫，新鞋，去禮拜。三分人，七分粧，頭毛剪剪咧，油抹抹咧， koh穿一下仔合軀的衫褲，覺得真好看，真正是一表的人材。
Hit項高強koh大漢，體格好， koh有力，就真贏人。 Tùi hit時永福ah就kap阿添伯做伙tiàm 。永福ah果真真骨力，埕頭埕尾整理到真清氣，厝前後壁的籬笆攏koh重圍，豬椆，雞椆攏koh重整理， m̄-nā按呢；四界一空一窟的所在攏thūn hō͘伊平。這個家忽然親像得著新的活氣，若準樹木接著春天的溫暖，攏koh puh-íⁿ的款式。過去阿添伯年老啦，自然逐項有放較無周至，襤襤褸褸。今家內若準有新的主人來掌理的款式，逐項都有新的氣象。 
但是阿添伯做事無莽懂，無含糊，伊攏無講甚物。伊注神恬恬teh看這個青年。第一，愛看伊的信仰，有歡喜接受耶穌抑無？品行有重頭生抑無？第二，愛看這個青年的心性有定抑無，真心beh做伙tiàm抑無？慢慢觀察伊的行動舉止，講話，心思怎樣？田，園，山坪，厝，雖然是無濟， m̄-kú是全財產，是一家靠chiah-ê來生活ê 。內面無別人，只有秋桂ah ，若會用得，就將秋桂ah配伊，自按呢招入來，也做螟蛉囝的款式。第三，若beh按呢，就chhûn秋桂ah的意思，斟酌看in兩個青年會合抑bē ？兩個有緣分抑無？所以阿添伯恬恬攏m̄講。起頭是講做長工，食便便一月日30箍， koh去才照看。親像按呢一年連久，來的時永福ah是21歲的倚成十月仔hit時，今
阿添姆掠準是hō͘ in合房hit日愛舉行結婚式，愛請人客著刣豬。所以伊就應講，「老è ，我有存辦咧啦，你也sòa無看見我有keng一隻百七八斤的豬胚， koh雞，鵝，鴨一陣，你敢無看著。」「 M̄是hit號事啦。」阿添姆saⁿh頭m̄起， sòa恬恬m̄敢koh問。阿添伯也自按呢恬恬。 
十一月尾有一禮拜，牧師發表講祝聖誕前beh問道理，若甘願接受洗禮， beh決心認主來歸倚伊的人， thang來報名。自早永福就真備辦心，白話字聖詩，聖經也攏真熟，會曉讀啦。真正有決心beh接受主的救恩，所以伊就kap阿添伯參詳，講伊beh去報名問道理，可以不可以。阿添伯講自然可以，總是由你的自由， m̄-thang出tī勉強， koh-khah m̄-thang摻雜別物意思。領洗禮，只有就是顯明你有願意反悔接受耶穌做你的主，只有按呢的意思，以外m̄-thang想講領洗禮kap你tiàm我chia抑是無tiàm我chia有甚物關係。 
更koh-khah m̄-thang為著現在tiàm tī我chia的情分來趁我聽道理。這完全是出tùi你的自由意志，自發tek ，自覺tùi靈魂的拯救有需要才thang 。永福ah到chia十分明白道理，真實知主耶穌以外並無別的拯救。也深知上帝的疼，就決心報名，受問道理。 Tī hit年的12月23 hit禮拜，就受接納，受領洗禮， sòa受接就聖餐。今阿添伯所teh等的m̄是別物，就是這項，就是愛知伊果真會做真實的基督徒仔bē 。若會，伊才beh將查某囝秋桂ah匹配伊。今永福ah果然領洗禮入聖會啦。 Hit時阿添伯就真歡喜， kā阿添姆講，我所teh等的就是這點。阿添姆才笑出來講，「人也會知，你都m̄ kā人講，你若較早講，我mā較早叫伊去問道理。」阿添伯講，「按呢都無實在，是愛hō͘伊自發tek瞭解主的拯救，為beh娶某得家伙的，都bē用得。」「你攏mā是按呢， hiah-ni̍h頂真。」「是o͘h ，咱查某囝只有一個nā-tiāⁿ ， koh一切beh交代伊， m̄-thang潦草」
「今伊家己甘願去問道理， koh hō͘你kā伊講到hiah明啦，按呢m̄都好啦， m̄啥？」「猶未咧，老è ，緊紡無好紗，緊嫁無好ta-ke ，你是m̄ bat聽著是無？你干單la̍k-la̍k-choah 。你m̄著koh問咱查某囝看伊beh無？」「 Ài-ò ，你誠直ò͘ ，老è ，你也無看兩個hiah有話講，同出同入，兩個hiah相體貼，相幫贊來做伙做工課。」「雖罔是按呢， mā著kā伊問看咧，尊重囝本人的意見。」 Tùi按呢就偷叫囝秋桂ah來問。

Hit暗偷叫秋桂ah去邊仔頭kā伊問，秋桂ah頭殼chhi̍h-chhi̍h見笑見笑應in阿爸講，「 Lín若看好就好，」阿添伯講，「按呢beh- thái會用得， beh著應beh ， m̄就應m̄ ，也會得講阮若看好就好，也m̄是爸家己beh嫁啦，」直直beh等伊應，佳哉阿添姆較會曉講，「你mā m̄-thang按呢，按呢咱就bat啦，也著迫人應boeh ， m̄ 。」 
Chia按下免koh講，講到秋桂ah既然歡喜， tī hit年的年尾就kā in兩個成婚，果真刣豬請客，通教會為in大歡喜， chiah-ê事免詳細講，一家歡頭喜面，充滿快樂的氣氛。免偌久隔一年，頭上仔囝就出世，就kā伊號名叫做蘭英，傳還外公，食外公的姓，就叫伊做穆蘭英。蘭英三歲的時，不幸阿添伯染著急性的肺炎，就離開世間，享壽65歲，一家為著伊真憂悶，但是阿添伯本人真平安，真滿足，顯明真感謝主的款式來tò去。
隔年第二查某囝「蘭香」出世，心真愛查甫ê ，但是猶原生查某ê ， m̄-kú這個gín-ná出世生成kap人無siâng ；鼻，目，嘴真súi ，鼻懸koh尖，目珠大蕊koh重巡，嘴細的，嘴唇真薄tiah ，耳仔tông-ng對，嘴下斗hûi-hûi ，真正有好命相的款式。所以永福嫂ah看了真歡喜。阿媽看了笑微微。這個造kap老父siāng姓，就叫伊做「李蘭香」，就是咱所講，做外科的護士班長的「蘭香姊」。蘭香小姐四歲hit年， in老母koh抾一個小妹， kā伊名叫「蘭兒」。但是無phah算真不幸，永福嫂tī月內28日就離開世間。聽講hit-ê原因就是因為tī山內，無的產婆，若有，是用土抾姐媽。 Teh抾的時，叫伊人落來眠床腳，用低椅頭仔顛倒péng khǹg ，人才坐tiàm椅仔腳的頂面， bē輸ná teh刑罰，一遍koh一遍， khah停叫伊起來，腹肚若痛，就叫伊koh落去坐，按呢車跋péng ；到嬰仔出世的時，嬰仔真大漢，也bē曉用手去承， kā伊保護，干單聽伊自然；生了後人真軟弱，也bē曉用甚物較好的照顧；後來聽講是胎衣無全出來，抾姐媽也m̄知。
人講衣若出來，著舀水來，用衣khǹg tī水底來詳細檢查，看有全出來抑無？若有缺角，抑是各樣，的確著請婦科的醫生來診察。無，凊凊彩彩包包去hiat-ka̍k ，後來tiâu tī內面的驚人發臭有毒， tùi按呢chiⁿ寒， chiⁿ熱，也bē曉緊去入院，甚物講是冷著，緊灌薑母茶，講beh hō͘伊發感，實在真該死。 Thái會胎衣無全出來，原因講是抾姐媽teh展手段，講著愛緊掠衣，衣到有一個時間，伊自然會剝離子宮，若到時間過傷久卻有危險，總是m̄-thang傷緊kā伊硬khiú 。這擺就是硬khiú ，所以有tiâu一小部分tī內面，才會致到誤著性命。 
Ah ！實在真可憐， chiah-ni̍h成物的姊妹kap丈夫khîⁿ-khîⁿ khi̍p-khi̍p ，艱艱苦苦來khîⁿ家，熱心信主，夫唱婦隨，一個美滿的基督徒家庭，按呢為著無醫學上的常識， m̄著的處置來失落一個人。 Hit年永福兄tú才30歲，永福嫂tú-á才29歲，實在真可憐，放3個囝，一個7歲，一個4歲，一個tú出世。當時蘭香小姐就是tú 4歲。永福嫂死落，一家散phún-phún ，佳哉老丈姆仔iáu真康健thang kā伊鬥育hiah-ê gín-ná ，有較得tiap-ah 。若無實在慘無人知。
聽講永福嫂＝秋桂ah beh斷氣的時，對永福ah的手giú tiâu-tiâu ，顯明hit-ê相疼的甜蜜m̄甘分開，才做翁某頭尾9年是8年足，放3個細囝，一個chiah大，一個hiah大，莫怪心艱苦。但是上帝的旨意bē thang移易，牧師娘kap厝邊的姊妹大家tī床前無m̄攏流目屎。阿添姆也想起阿添伯的事，就禁bē tiâu走去灶腳chhngh-chhngh哮。到hit晚晡倚4點連，永福嫂就安然tò去。隔日出葬，通教會無m̄為著伊流目屎。永福兄此後佳哉無為著按呢來餒志，冷心。猶原繼續熱心服侍主，伊的丈姆今年雖然是60 gōa歲，山裡人身體iáu-kú真勇，真疼hiah-ê孫仔，所以不止做永福兄的幫贊。聽見永福嫂＝秋桂ah beh斷氣的時，交代幾若句話，就是講，著替伊惜hiah-ê囝， kap有孝老母， koh著熱心khîⁿ-tiâu tī主，主的確beh施恩。 Hit時永福ah目屎四淋垂，句句kā伊應好， tìm頭來安慰伊，後來永福嫂的面轉笑講，「主來啦，主來啦，大家請！ 」講soah自按呢過氣。
雖然是按呢， m̄-kú bē免得有人情的憂悶。前若出門， gín-ná交代老母育，一對夫婦瓜笠仔戴teh ，一個gia̍h鋤頭，一個擔簸箕，同出同入，日暗才大擔擔轉來，笑gī-gī ，歡歡喜喜，今忽然變做天涯的孤雁，孤單一隻心憂悶。到園裡，田裡，到坪頂看著往過做伙坐的石頭，做伙匿蔭食中晝的飯包的所在，不知不覺目屎都liàn出來。有時khiā teh ，腳酸手軟， gāng-gāng神神， sòa m̄知beh按怎，有時吐大氣，家己一個去墓裡哮哮咧，感覺心若準較輕鬆。因為墓是埋tī家己的坪的邊仔，就是前剉甘蔗，伊phah死蛇hiat去的所在； m̄知講目
Bat按呢禁bē tiâu ，忽然gia̍h頭看天，看頭殼頂的雲，感覺若準愛妻秋桂ah khiā tī hia teh看伊單身tī坪裡teh做工， sòa哮出來開聲講，「桂ah ！你今仔日thài甘放我tī-chia ，所疼ê . . . 」哮得到bē出聲的悽慘，有時bat chû-chû流戀tī墓邊，規半日m̄知thang做工，但是佳哉時日緊過，心情ná冗， ná較受安慰。但是有一項，人常常鼓舞伊koh娶，因為大家看伊信仰好，品行好， koh tùi伊入門家庭經濟ná好，也有koh蓄田kap山坪， koh一面看伊才30歲。查甫人看beh按怎牽囝。

但是永福兄非常巴結，伊決心m̄ koh娶，按照伊的經驗，伊感覺藤接篾是困難，別人的母m̄ âⁿ別人的囝。伊若想著早in老母koh嫁的情形，伊tī in後叔hia所受著精神tek的痛苦，伊就ná決心m̄ koh娶。其實m̄是講通世間後叔，後母就是攏歹。真出名的美國總統亞伯拉罕林肯的後母，比親生父iáu較會曉了解伊。伊也一生有孝伊的後母，做總統的時，也是無變換伊的孝心，母囝也是真親蜜。咱台灣tī基督化家庭中看著hit款好後叔，好後母ê也無少。但是永福兄tī細漢驚了入心，土話講，「驚破膽去啦」，所以連敢想都m̄敢，人tùi頂報到下，伊攏是笑笑應人講，「才來想看覓， hō͘ lín真多謝。」目
Tùi永福嫂過身算起tú 10年的7月半， hit日真熱，阿添姆tī厝後hiaⁿ̍h柴， m̄知怎樣相kōe腳sòa跋落去，頭殼siàng tùi石頭落去，大概是腦震動，抑是腦筋斷去，因為伊真發福，平時血壓也真高，定叫頭殼gông ，所以昏去真久，救精神請醫生來看，雖然有注射，食藥攏無功效，人眠眠無啥知人，按呢有日外就來離開世間。今chia m̄免詳細講。講永福兄hit年tú 40歲。今佳哉大查某囝蘭英也17歲啦，大概家內的事都攏會曉做，所以無感覺甚物大困難。第二查某囝蘭香14歲， tú畢業國民學校，準備beh考初中。第三查某囝蘭兒11歲，國民學校三年讀了beh過四年。一家也是真鬧熱，永福兄真疼chiah-ê囝， chiah-ê囝也真有孝。大姊蘭英頂in老母的缺，也是真活動幫贊主日學kap吟詩班。永福兄想講愛腳手，就tī隔年蘭英18歲年尾，看有tú好siāng教會的青年，就kā伊招入來。感謝上帝的安排，真正得著真好的囝婿。伊也真公道，真正是好爸爸。就是將in丈人早的業，攏登記hō͘ in大查某囝，品若生大孫，著koh傳一個姓穆。 Tùi按呢囝婿也真感心in丈人的好意，真有孝khîⁿ家。 Chiah-ê代誌按下免講。
時日teh過真緊，來講蘭香小姐免外久初中就畢業。本想beh koh讀高中，但是in老父講愛伊學甚物技藝較好。伊家己想in老母的死，就是因為無醫學常識，所以伊就kap老父參詳去考護生。真有才調，一遍就考著。 M̄-nā按呢，伊tī咱的病院服務4年後，有去hō͘政府檢定產婆，一擺就通過，後來繼續koh tī病院做護士。所以lán的病院真重用伊。按呢才會任伊做外科的護士主任。
本故事的中心就是tùi chia起。
有一日，有一個患者來入院， tī診療卷寫花蓮市的人，姓陳名清泉，職業寫商。今年26歲， ( Hit年蘭香小姐是23歲) 。病名胃破空出血。診斷需要開刀。但是無人thang來顧。因為伊的老母早死，只有chhun一個年老的老父， tī花蓮bē得來。所以一切的事，攏向望護士小姐看顧。經濟相當富裕，卻m̄是講伊好額，是因為伊做某製藥公司的宣傳廣告的主任， bat讀過高級商業學校，論商業廣告的計劃，畫圖，音樂，口才，真出擢，英語也小可會通。所以hō͘公司真重用。這擺會胃出血，大概是tùi交際食酒過濟， bat幾若擺出酒；也食薰， koh tī廣告的時有時過勞，枵飢失頓是無稀罕，當工作中倒落去ê ，所以公司真好意，講beh kā伊服藥。對按呢伊去就入tī特別室，孤單一人tiàm的病房。日時有護士小姐輪流來kā伊顧；暗時卻也有輪流的當值，但是蘭香特別對伊有緣，常常tī hia顧伊到真暗，才tò去宿舍。
特別開刀hit頭2 ， 3日，常常tī hia kā伊顧規暝。原因是因為伊較會曉顧， koh有一項，若準一下見面就有一個緣分。後來大概是為著同境遇，互相可憐，平平自細無母，所以講起來大家真相同情。到較好的時，清泉益發顯明伊愛慕蘭香的心，態度親熱，講話溫柔甜蜜。平時是廣告宣傳主任，鳥仔tī天頂飛， hō͘伊搧，都會跋落來， hōng-kiàm兩個平平是頂下歲的青年。 Koh攏是當時青春，單身未嫁，未娶，互相求愛的時。所以兩個做伙， ná久ná親密。蘭香起頭是抱護士主任體貼患者的心情來照顧伊。後來知伊是一個siāng境遇，自細無母的朋友，就生起更koh-khah同情的心，愛將道理傳hō͘伊。清泉也hō͘蘭香的情所感，也對伊認過去放蕩生活的過失。順這個破病的機會，就立志改酒斷薰。也開始學白話字。前bat讀過英文，所以學白話字免2 ， 3日就會呼，會讀聖經，聖詩。
平時對音樂，畫圖有趣味，而且是廣告藥仔的確著用ê 。既然有這號素養，學吟詩也是真快。不知不覺對護士患者的關係， sòa進到自小無母同境遇，互相可憐的朋友， koh進到跋落疼情的羅網中。兩人tī恬靜的特別室，無別人tī hia ，交頭接耳( kau- thâu chiap-ní)，頭殼相倚àⁿ耳空邊講話談愛，說情。到chia來的心情是親像恨相見的傷慢，苦分開的傷早。為著按呢清泉應該兩禮拜就會出院， sòa tiàm到三禮拜才退院。 

清泉beh退院的前一日的下晡， hit日tú-tú是蘭香的歇睏日，兩人就相約到台中公園迌。大家儼然夫婦的親密， tī公園坐tiap-á久，後來去水源地，而後清泉就kā伊講， tī-chia講話無利便，萬一若hō͘熟似人tú著真歹勢，就chhōa伊到嘉賓旅社開一間房間，四樓頭等的二號房。蘭香一生m̄ bat來到這號所在，內面有洋式的眠床，衣櫥，桌，椅，電燈，水道，洗面的所在，燒水冷水攏有，真正是sù-sī應有盡有的設備。侍應生案內in到房間將鎖匙交清泉，清泉請蘭香椅裡坐，就將門鎖起來，鎖匙袋tiàm褲袋仔。 Hit時蘭香的心有淡薄驚， m̄-kú一面也好奇，也見笑，也歡喜。 Hit時清泉kā伊講in老父tī花蓮市開皮鞋店，講起濟濟未來súi的景況hō͘蘭香聽。蘭香聽到親像入tī理想的幻想鄉 。後來tī hia就講咱的疼既然到chia就著實現。起頭蘭香beh thài敢按呢做，總是魔鬼的毒計chiah-ni̍h甜， chiah-ni̍h芳。 Hàiⁿ-ah ！父母的吩咐，教會的栽培，聖經的教示，敢bē-thang挽回？可惜理性信仰攏昏迷，竟然跋落魔鬼的陷坑， sòa見笑失身。
事後隔日，清泉就退院出去。我kā你講清泉所對蘭香講的，攏是半虛半實的事。 Kap伊約束tò去即時beh kap老父參詳， liâm-piⁿ beh訂婚，也thang tī台北法院行公證結婚的禮。 Thang tiàm製藥公司所提供的宿舍。也寫住所花蓮市中正路35號，華美皮鞋店。 In老父名叫陳進成。大家真m̄甘，就分開。
等一禮拜，兩禮拜，一月日，蘭香的心真煩惱，真著急， sòa憢疑是按怎一去無回頭，也無批無信。 Koh一面一月日後查某人所應該有的月順sòa無來。伊家己是產婆，心koh-khah著急，第二月日sòa轉不時想愛吐，愛食酸。家己知慘啦，有身。緊暗靜走去kap婦科主任林先生，伊是女醫，緊kap伊參詳。哭賴林先生叫伊kā伊創hō͘流產。林先生雖然是女醫，總是siāng時也是牧師娘，伊絕對反對， sòa kā伊講打胎是kap殺人罪siāng款。 Tī信仰上，人道上，法律上攏m̄應該。林先生責備伊講， tī hit時你啥事無斷崖勒馬( tōan- gâi le̍k-má)回頭咧。啥事無斷然拒絕。 
其實無hiah簡單，人若親身tú著，才會知人的軟弱。男女異性的做伙，真正是親像一粒人人所愛食的禁果。看佮目，食佮嘴， hit-ê色緻，芳味，款式真正是迷惑人。食了講會目珠金，加知識，講有濟濟美好的遠景tī頭前。我m̄敢講攏無影，總是著上帝所配合的才thang 。除去按呢以外，攏是偷食，是上帝所無歡喜，的確會降災禍。 
對這粒禁果，不應該食的份額的對付，有兩款的處理法： 
( 1 )耶穌式ê ，講，「撒旦退去。」約瑟對伊的主母的引誘講，「你是伊的某，我怎樣thang行這個大歹，來得罪上帝？」約瑟將衫放tī伊的手， koh走出外面。後來致到無冤受屈，關監4年gōa久，總是上帝會賜福hō͘伊。
( 2 )夏娃式ê 。「婦人人看hit欉樹，好食也佮目， koh hit欉樹是thang欣慕. . . .就挽伊的果子. . . . .」。 Tāi-pi̍t看烏利亞的某拔示巴洗浴來犯罪，就是tiàm hia心割m̄斷，到尾就伸手挽來食，上帝受氣降災禍，一生Tāi-pi̍t為這層事tú著無數回的苦楚。
人實在真軟弱，攏m̄-thang自負你是熱心的信徒，是貞節有禮貌的女性，平時是teh教示人，責備人，領導人的地位。你是執事，長老，傳道師，牧師都是hit般代。老師，大學教授，諸侯，君王也走不離異性的引誘。到hit時甚物都bē記得，俗語講，「英雄難過美人關，美人難逃英雄戀( Eng-hiông lân-kòe bí-jîn- koan , bí-jîn lân-tô eng-hiông lôa ) 」。都會出在hit時的命運愚弄排比。聽候到疼後才知疼，你的人格，信仰攏無去啦。 Tī hit-ê時，甚物人格的尊嚴，地位，理智攏無彩工。 Tī hia就是魔鬼的厲害。 Koh人有「生物tek異性求愛的天性 」。活物的自然性，可比tī頭前，有一塊血chha̍p-chha̍p滴的肉， hit-ê芳味， hit-ê色緻， hit-ê甘甜，按怎禁hit隻枵餓的豺狼無食落去。你無論按怎kā伊縛， kā伊關，伊都滾liòng phah-phún beh食。除去兩項mài hē做伙以外無方法。預防異性m̄-thang犯罪，無論青年團契，吟詩班，青年人， mài講會友，傳道者也是人。 Tāi-pi̍t敢m̄是上帝所揀ê 。攏著警醒，最第一好。 ( 1 )男女m̄-thang只有兩個家己tiàm 。 ( 2 )講話著正經， m̄-thang講hi̍h-hiauh的話來phah相參。 ( 3 )更koh-khah m̄-thang腳來，手來的滾笑。若來到chia ，實在真無救藥。我會記得阮tī神學院teh讀冊的時，教牧會學的先生河野政喜牧師 kā阮講，「若beh去探訪會友，兄弟主人若無tī-teh ，只有姊妹tī內面，較好m̄-thang入去。若有要事tiàm門外kā伊講， kap伊請安就好離開。若不得已著入去，著tī廳裏，門開開， m̄-thang坐做伙，著分賓，主，坐落大大方方，將要件講了緊出去，千萬m̄-thang hō͘人加講話。傳教者對這項事若hō͘人加講話，是十二萬分的m̄值。也真正是pòe-ò͘上帝的聖名。」小弟將chiah-ê話記tiâu-tiâu ，到今iáu真驚，我求上帝hō͘我無跋倒。今年筆者雖然60外歲啦， iáu-kú是teh驚。
蘭香m̄知這個事的thang驚。「噫！一失足千古恨。」 ( ！ ) 。 M̄-thang bak著，只有一擺，只有一擺。敢有人會知，只有一擺？有，有人知，「天知，地知，你知，我知，至少有chiah濟人知。」 Che是早楊先生對beh提物來布賂伊的人，所講的名言。到chia蘭香知慘啦，就暗靜請假講beh tò去省親，講in老父破病，其實無影。就按呢辭職，無koh來上班。約兩月外日攏無消息的陳清泉，今到底是怎樣？所以伊就jiok去花蓮去chhōe伊。

真正是愛哭無目屎，心若準beh爆裂的艱苦，恨bē得即時插翼飛到愛人的身邊。平時m̄ bat去到東部，自踏出病院的腳緊走到車站，去買一張快車票，到台北都已經過晝後啦， tùi hia koh轉車到蘇澳。 Tī路中有龜山的景緻，沿路真súi ，夕陽照tī海面，黃昏歸帆的漁船的美景， tùi tī伊攏無意義啦。心實捅捅，常常偷流目屎。到蘇澳已經暗啦。蘇花公路的汽車已經過時間，著等候明仔早起才有koh發車。今beh怎樣，家己一個查某gín-ná人m̄ bat半個人，真生疏， m̄ bat出外chiah遠。若想beh去歇旅社，又想著tī兩月外日前tī台中嘉賓旅社的事。二號房的款式，若準tī目前現現，想了不覺心koh噗噗筅真驚。所以m̄敢想beh去歇旅社，行來行去真厭僐，後來去車站坐。坐到真暗，家己一個驚， che也m̄是辦法。後來有一個警察來，才拜託伊chhōa伊去拜堂隔暝。 
隔早起無khòa食飯，就去車站，牧師娘留伊食飯，伊非常的客氣，後來tī車頭買麵包止飢，自出門到早起才食。後來坐車。蘇花公路的車，雖然是汽車(自動車) iáu-kú ná火車lè ，抾規班才發，有時一班7 ， 8台車，一台坐約50人。因為路隘，一面山，一面海，海就是太平洋， hit-ê景緻非常súi 。特別路中有經過清水斷崖( Chheng-chúi tōan- gâi ) ，有時海面罩霧有虹，車宛然走tī雲霧的虹頂，真正有「羽化登仙 」的感慨。若準發翼飛上天的趣味。雖然是chiah súi的景緻，蘭香攏無感覺。真正是心cha̍t-cha̍t ，只有清泉的面影， kap二號房的情形。戀愛，亂愛到底是甜，抑是苦ah ？常常提手巾仔起來偷拭目屎。病院辭職去，一心beh chhōe情人，到hit晚晡才到花蓮。 Hit下晝無食，也m̄知枵。落車即時叫三輪車來坐，請伊kā伊拖去中正路35號。到位落車，擔頭一下看， m̄是皮鞋店，是洗衫仔店。著一驚kā拖車ê講，你敢拖著位？伊講無錯。就落去問hit間洗衫仔店的老板講，「 Lín chia敢m̄是中正路35號？」「是。」「敢m̄是華美皮鞋店？」「 M̄是。」「無， lín chia敢有華美皮鞋店？」「無。」蘭香sòa gāng-gāng ，若準hō͘電電著一樣，恬恬khiā得好久，才koh問講，「 Lín chia有一個叫做陳進成抑無？」 Hit- ê人應講，「無。」「也in囝叫做陳清泉lín bat聽見無？」「 M̄ bat 。」到chia來蘭香腳攏軟一koe̍h啦。看來到chiah遠， m̄ bat半個人，地方，人面攏生疏，知完全hō͘清泉騙去啦。真正是愛死bē斷氣。看一個人好好m̄做，是病院所對重的護士班長，是基督教家庭的女子。來聽這個賣藥仔走江湖的人的嘴。無探聽，無問父母，無母mā iáu有父。無祈禱，干單聽甜蜜的話，若準胡蠅只有看著糖， m̄知講行入胡蠅當的內面，會走bē得出來。
問攏無，真見笑，也氣，也驚，也失望，萬感交集。真正是愛哭無目屎。目屎攏堅落去，目箍紅紅，自按呢歹勢，歹勢，面緊越邊仔行離開hit間洗衫仔店。 Hit時日iáu光光， m̄甘願， ná痟查某咧，用行ê ，手kōaⁿ一屑仔等路， beh hō͘未來的ta-koaⁿ ， kōaⁿ teh tōng-tōng-hìⁿ ，走遍花蓮市beh認真kā伊chhōe看有華美皮鞋店抑無，較chhōe都chhōe無。 Chhōe到暗，兩支腳硬khok-khok ，腳底攏phòng-phā 。有幾若擺行tùi拜堂前過，但是到chia也無hit號勇氣thang入去問牧師。到chia身體心神攏真厭siān啦。自按呢拖沈重的腳，慢慢向北pêng的大路罔行。時也無早啦， tùi hia koh去就是美侖。到美侖橋頂坐tiàm hia哮一睏。忽然想起早日甘甜的美景，清泉所bat唱hō͘伊聽的流行歌。
「掀你的面帕起來。」
1 .請掀你的面帕起來， Hō͘我看你的目眉，你的目眉細koh長ah ！若準樹頂hit-ê新月。
(女)我的目眉細koh長ah ！真正若準樹頂新月。 
2 .請掀你的面帕起來， Hō͘我看你的目珠，你的目珠烏koh金ah ！若準珍珠的hiah-ni̍h súi 。
(女)我的目珠烏koh金ah ！真正親像珍珠hiah-ni̍h súi 。 
3 .請掀你的面帕起來， hō͘我看你的嘴唇，你的嘴紅koh細的ah ！若準五月的小櫻桃 。
(女)我的嘴紅koh細的ah ！真正ná五月的小櫻桃。 
4 .請掀你的面帕起來， Hō͘我看你的面貌，你的面紅粉koh圓ah ！若準紅蘋果到秋天。
(女)我的面紅粉koh圓ah ！真正若蘋果到秋天。
想到chia ，彷彿hit晚晡tī台中公園koh行到水源地，後來坐tī水塔的下面草埔仔頂，南風微微仔吹來，頭毛小可散散tī面裡振動hit時，清泉唱這條歌， hit-ê聲量的súi ，諂媚的款式，這時攏成做咒詛，深淵魔鬼的叫聲。 Hit時唱了這條歌，兩個坐相kheh ，蘭香phēng倚清泉的胸前，擔頭， niàu起目珠看清泉，面吻笑。清泉用正手輕輕摸伊的頭鬃，替伊整理垂落來tī面裡的頭毛， kā伊講，「我所疼ê ，咱tī-chia講話無利便，萬一若hō͘熟似人看著真歹勢，咱koh來去。」講了扶伊起來，牽伊的手兩人相排做伙行，直直到嘉賓旅社4樓頭等第2號房。 Ah ！罪惡ah ！充滿污穢，欺騙，奸險，假冒，偽善，空虛，烏暗的世界。 Tī佗位有疼， tī佗位有誠實？是人抑是鬼ah ？ Thang咒詛的二號房， thang驚惶的世間。已經有身孕兩月外日啦。走投無路，敢iáu有面thang tò去見同事，敢有面thang tò去講hō͘老父聽。腹肚一日一日ná大的。身軀邊也無真量剩的錢，想了koh開聲哮一睏。來到chia萬事soah啦。均都koh活落去也無心適，就khiā--起來，測一個勢面，想beh跳tùi美侖橋下落去。 Tú-tú hāⁿ一腳過橋樑hit pêng . . . .

腳tú hāⁿ過橋樑beh跳落去，後面tú遇一個警察騎自轉車巡邏來到hia ，原因是伊tùi遠遠已經聽見這角勢有查某人teh哭的聲，而且hit-ê聲是真悽慘，所以伊chiah會巡tùi這pêng來。跳落車beh kā伊扭咧己經傷慢， khiú無tiâu ，後面的衫仔裾扭破裂真遠，結局猶原是跋落去。原來這條溪離海已經真近， koh去就是海墘，水勢慢，但是相當深，警察自按呢tòe伊跳落去，一時蘭香有沈落去，後來koh浮起來，警察tùi頭鬃kā伊扭咧，泅5 ， 6步就爬上岸， kā伊扭上岸的時身軀澹漉漉，也食幾若嘴水，佳哉hit時已經真暗，若無，人穩當會tòe規陣。伊也澹，警察也澹，兩個身軀攏澹漉漉，若準落湯雞一樣。警察自按呢帶伊去派出所。
警察好意叫伊的婦人人出來接蘭香入去換乾的衫褲。警察也去換衫，換了才問伊是為甚物因端beh跳水自殺，蘭香就從頭到尾大略講hō͘伊聽。 Hit時tú暗時的11點外， hit-ê警察自按呢帶蘭香kap口供做伙去警察局。因為派出所無tú好的所在thang保護，到警察局已經成半暝啦，所以liâm-piⁿ設法hō͘伊tiàm tī婦女的休憩室， hō͘伊tī hia隔一暝，隔日koh再詳細問口供，局長約束beh替伊調查。局長顯明十分的同情，日beh暗警察提蘭香家己褪起來曝的衫褲來hō͘伊koh換倒轉， koh隔日警察局長就派hit-ê救伊的警察kā伊保護，送伊tò去到山壩交in老父。
罪惡的工錢就是死。你看，為著貪戀一時肉體情慾的快樂，來致到貞操受thún踏，然後hō͘人hiat-ka̍k ， chit號事m̄是現時才有。你看古早舊約時代Tāi-pi̍t的囝暗倫假病，愛押沙龍的小妹他瑪去看伊，因為伊貪戀他瑪的súi ，叫他瑪提物去病床hō͘伊食，到竟然kā伊強污 ， phah lâ-sâm伊，後來m̄-ti̍h伊，硬硬kā伊趕出去(撒母耳13 ： 1 ) 。暗倫kap他瑪是siāng父無siāng母的兄妹，尚且敢按呢做，何況chit tia̍p的人， (後來暗倫hō͘押沙龍thâi死) 。女性ah ！ Lín著警醒，著切切記心， lín是做承受的方面，人偷食去啦，罪的種子是tiàm tī你的田，孽胎暗結， hit時beh按怎了卻。
警察保護蘭香到位交hō͘ in老父，門口圍一陣人，有的可憐，有的恥笑，有的bi̍h嘴，有的呸瀾，有的替伊流目屎，有的講應該，有的講今看beh按怎？警察離開了後，蘭香自按呢跪落去， in老父請來看的人攏出去，廳門關起來，去牛tiâu gia̍h hit支平時teh bu̍t牛的藤條來，牽天門tùi尻脊骿siāu 3下，攏烏青hàng起來。氣一下血險仔bū出來，講， 3個姊妹仔你siāng成物，盡向是你，你今仔日m̄-nā bē向得， sòa pòe-ò͘父母kap上帝的名； lín爸kap lín老母是正經的人， tùi公就拜上帝，做長老，你自細tī lín母的腹肚內就信主，你今仔日敢做出這號無面皮卸祖公的事。但是蘭香枵飢koh失頓，奔波chhōe愛情的仇人 ，跳水自殺，試警察局留置的滋味，受警察的護送，受人phùi瀾bi̍h嘴，到chia來蘭香真正是心，身攏厭siān ，身軀koh有身， ná tú in老父3下藤條會tiâu ，自底跪咧teh哮， siāu 3下自按呢un落去倒tùi土腳落去。 In阿姊蘭英趕緊倚來， tùi阿爸的手kā伊掠咧； in阿父氣一下自按呢撐tùi壁裏落去，撐tiàm hia喘，大姊蘭英直直叫阿爸m̄敢，替in小妹跪in阿爸。小妹蘭兒看阿姊un倒tùi土腳落去，緊去扶in阿姊，哮阿姊，而後蘭兒也開聲哮「阿爸ah m̄敢à啦。」蘭香家己也哮m̄敢， peh起來用爬ê爬到in阿父的面前koh直直叫m̄敢，到chia伊才深深痛感伊的罪的thang驚，一內面充滿啼哭的聲， 3個囝攏跪跪tī面前。永福兄也手軟chhôe仔放去，想著伊的賢妻秋桂ah若tī-teh ，囝的事，老母的指導是真要緊，四歲蘭香就無母，所以tùi查某gín-ná的牽教有較無周至。不知不覺永福兄sòa開聲哮in賢妻秋桂ah來早死，伊做父，查甫人bē曉領導，才有今仔日的悽慘。 Hit 3個囝聽in老父teh哭賢妻， 3個想著死去的老母，想in今仔日做無母的囝的歹命，大家攏koh開聲哮，一面叫m̄敢，一面哮歹命無母，一面m̄甘hō͘年老的阿爸受氣到按呢。哮得真淒慘， bē輸內面死人。 Hit時tú遇大漢囝婿tùi田裡tò來，聽內面哮到按呢，莫名其妙，按怎連老丈人也哮。 Tùi廳門sak bē開， tùi灶腳門硬sak入去；才看著in 4個父仔囝tī hia哭做一堆。伊也看著藤條，也看著in姨仔蘭香穿破衫入來， tī美崙僑頂hō͘警察扭無tiâu ，扭裂去的衫， koh蘭香的面真青， koh 㾪 ，真歹看，伊感覺是為蘭香的事，趕緊插in丈人去房間眠床the ，大家才哮較細聲， hit暗大家無khóa煮，無khòa食。庄裡的人，一嘴傳一舌，實在真見笑。蘭香tùi倒來攏m̄敢出來見人。今chia且按下。
今來講清泉到底是甚麼貨？清泉講in爸叫做「陳進成」，無影；是陳成，人攏叫伊阿成伯。開皮鞋店是古早的事，早in tiàm台南開華美皮鞋店有影，今無啦。 In是台南人， thái會來花蓮，講來就話頭長。阿成伯少年真開，食酒喝拳，包飼查某逐項都會。逐的明知喝拳的聲彷彿是按呢「總開」 ＝ 10 。「快tâu 」 ＝ 9 (快倒) 。「八仙」 ＝ 8 (先無路) 。「七chhiâu 」 ＝ 7 ( Chhiâu來chhiâu去) 。「落lián 」 ＝ 6 。「 Gō͘-gō͘ 」 ＝ 5 (誤著) 。「死死」 ＝ 4 。「 Sám-sám 」 ＝ 3 。「倆個」 ＝ 2 。「單一個」 ＝ 1 。你看chiah-ê聲是gōa-ni̍h的歹彩頭，阿成就是一個酒鬼。店ná做ná溜尾，而且koh kap人跋米kiáu ， tī清泉8歲hit年，財產才做一下去，早tùi 「寶美樓 」娶一個大色藝旦，叫做花美紅出來，財產一下破，人m̄ bat伊，做伊溜。花美紅自按呢走來花蓮來倚妓女院「喜相逢 」。阿成伯自按呢也放某，放囝jiok過來花蓮，所以清泉才會講伊是花蓮人。 In老母m̄願過來，家己一個tiàm台南牽清泉， kâⁿ到清泉國民學校畢業， hit年流行感冒， in老母為流行感冒才死。 Tùi按呢清泉才去花蓮chhōe in老父。 Hit時in老父已經無koh開皮鞋店。伊平時真唱曲，自按呢也來倚「喜相逢」酒樓教藝旦唱曲。無論南管，北管攏有相當的研究。清泉in老父有hō͘伊去讀商業。
當蘭香去chhōe hit時，阿成伯已經年老啦，無聲thang koh教曲，也bē風流啦。今是擔一擔皮鞋擔仔teh補皮鞋， koh再péng舊業，不時tī市場邊，罕得徙位，早起時仔晏晏chiah出來，下晡時仔早早就tò去。所以蘭香自然是chhōe無。 
Koh講到清泉根本m̄ bat tiàm花蓮，因為伊攏是tiàm台北的製藥公司。 Hit-ê住址蘭香m̄知，因為伊m̄ kā蘭香講。 Tī hia有真大的理由咧，是蘭香gām面， hō͘人khàm tī甕內。 
12 .傷慢啦(來不及了) 。
按怎講蘭香是hō͘人蓋tiàm甕內。按怎清泉破病，公司會beh kā伊出費治療，兩禮拜就會得出院，按怎緩到三禮拜，公司也bē加話。原因tī chia ，就是伊是公司經理的未來的囝婿，自早就已經訂婚啦。若是按呢thái會kap蘭香hiah親熱。 He是採花蜂 。蜜蜂teh採花，一蕊花過一蕊花的手段，蜜蜂為beh採花的蜜，逐擺伊都是kap花真親密， m̄管生死， hām身kap命直直tùi花心鑽落去，無惜伊kap花相chim的親蜜。蜜採了會koh來仔bē ？ Bē啦， hiat-ka̍k你，連越頭都無，做伊去， thí翼飛hō͘你jiok 。 
清泉心底若有影teh愛蘭香咧。伊所聘定的未婚妻雖然無蘭香的súi ， m̄-kū有財，勢，力；伊tī公司的地位是靠in未來的丈人的勢， in某的後頭是伊的後壁山。伊哪有看著山內的村姑 。草地姑娘雖然是讀過初中， tī病院hiah久，有產婆，護士的資格。但是自細信主，拜上帝，攏是kap拜上帝的人交陪出入，誠實，無彎曲，直直，逐項快信人。清泉的嘴bē輸掛雙個舌，搧得蘭香耳仔phak-phak 。 Koh引誘女色的老手，蘭香一隻ná大豬，幾句仔話kā伊ngiau ，幾項仔物做米糠kā伊撒落去，就tòe人直直行。 
按怎thang kap人約束相會，按怎thang kap男性坐相kheh ，頭殼tī男性的胸前。 Koh thang tòe人去旅社，敢tòe人peh到4樓， koh開房間，只有兩個，門鎖起來，鎖匙袋tiàm查甫人的袋仔。 Koh去hit齣會創甚物？是比看火較明。該死，真正該死。到hia beh走無路啦。 M̄是，到hit陣bē想beh走啦， hit時的心是癡迷醉酒的狀態，心茫去啦。自頭tī醫院的時，暗時m̄是著伊輪著當值，就m̄應該去顧伊， beh去應該招伴。真正是hō͘鬼迷，水鬼teh叫跛遂就是按呢。
真正是後悔傷慢啦。清泉出院無偌久，就kap經理的查某囝結婚。半招娶，因為新娘hit pêng的小弟iáu真細漢，所以品hō͘ in招，到小弟大漢才出去，所以一切的結婚費攏in丈人支理，真正是得妻家財的好運兒。慘的只有是白hō͘人蹧踢， lé-chóa ，處女寶貴的性命hō͘人拆破koh hō͘人hiat-ka̍k ，孽胎koh暗結，是臭賤的舊貨，做布值錢，做衫m̄值錢。今beh按怎？ 
干單清泉teh爽快， teh得妻家財。但是好景無久，清泉結婚無偌久，中日蘆溝橋事變發生，隔年的4月初5 ，清泉的紅單仔到啦。就是受日本政府的陸軍省調伊去做通譯。代先去華北，當時講號做北支，後來tòe軍直直轉戰到華南。當世界第2回大戰連發的時，就轉戰去呂宋。起頭tī馬尼拉，後來也bat到碧瑤， hit時日軍連戰連勝， tùi二等兵直直升，升到准尉。勢頭真好，穿軍裝翕像寄tò來hō͘ in某。
當時日本做戰勝軍的軍紀實在真見笑，到處chhí-tī凌辱人的婦女。總是你也m̄免想伊的婦人人tī厝裡是絕對的貞節。結婚無一年，猶未抾gín-ná ，當青春，是世俗無信道理的家庭， tī台北奢華的所在，你想伊敢會恬恬來守空房。所以伊也偷行伊的路。 
到戰爭的後半，忽然清泉的消息自按呢斷去啦， m̄是斷tiap-á久，是永遠的斷去。對消息斷去了後， koh hiah久無轉來，不知不覺清泉的婦人人tòe人去啦。 In生父也看破，無chhap ，放hō͘ in查某囝自由。今chia且按下。較要緊咱koh來想蘭香的事。

蘭香tò去，一面真見笑，真餒志； koh一面真傷心，也真懺悔前的失錯。所以攏m̄敢出來見人。時日teh過真緊，免偌久，隔年的春天，當伊24歲年頭， tùi清泉所受的孽胎夠月啦，就生一個嬰仔，是查甫ê 。鼻直koh尖，目珠大蕊koh重巡，下斗hûi-hûi ，這幾點真成in老母；天平闊，目眉粗，嘴大個真成in老父，真正是囝bē偷生得，一半真成父，一半真成母。永福兄看孫仔出頭， koh是查甫ê ，因為內面攏無查甫孫， koh生做真súi 。所以一面雖然是受氣，總是一面也是真歡喜。照蘭香的意思， kā伊號名叫「守義 」。食老母的姓，所以叫伊做「李守義」。按怎會號按呢的名？是蘭香真決心，按算伊一生無beh koh嫁。因為伊的心已經真驚， koh厭恨男性的無忠實。 Koh一面想講錯一擺，的確m̄ koh錯第二擺。 Beh表明伊的志氣，來洗去伊一時錯誤的見笑。所以號囝的名做守義。
守義出世的第二年，阿公忽然染著肺癰的病， m̄敢hō͘人開刀，頭尾拖一兩月日sòa過身去，真phah損，伊死hit年才55歲。人iáu真勇，忽然染著就無醫。家內大家真憂悶， hit時細漢小妹蘭兒也嫁了啦。上可憐就蘭香牽囝tī內面。老父tī-teh罔吞忍過日，老父kah無tī-teh ，算是倚阿姊食，實在真歹勢。 Tùi gín-ná出世了後， koh復到伊的信仰， Koh熱心敬拜上帝。上帝也憐憫伊， koh hō͘伊就近聖餐， tùi hit時以後，伊就koh幫贊主日學，聖歌班。 Koh一面， tī生活方面，伊有做產婆，也kā人做衫，有時到園裡幫忙姊夫的工程。按呢目
Tú遇有一個機會，伊就出來台南，得著一位母會宣教師姑娘的體貼，就koh用伊tī咱教會的醫院來服務。這擺伊真正是認真，殷勤，時時祈禱，謹慎伊的生活，真正是行tī懺悔聖潔的生活。所以濟濟患者tùi伊來得著真大的利益。 Koh伊常常講道理hō͘人聽，也替人祈禱。所做的工不止榮耀主。 
上帝也hō͘守義真乖，當8歲的時就入國民學校。 Tī國民學校逐年都頭名。這項thang做蘭香真大的安慰。後來tī戰爭中咱教會的醫院一時有停辦。 ( Siāng tī chit時，台灣對日本的統治換做中華民國的統治) 。 Hit時伊忽然生出一項追慕親人的心， hit年守義tú 11歲，國民學校3年，伊就chhōa伊做伙過去花蓮。伊的意思是老父(永福兄)已經過身。 Beh tò去山壩chhōe阿姊也無意思。敢真正世間守義會做無依倚，無親無戚的孤兒。伊真m̄願，就koh一擺chhōa伊的囝到花蓮， tī hia來chhōe頭路， koh tī hia beh潛心來chhōe守義的阿公， koh kiám-chhái會chhōe著伊的老父。因為伊m̄知清泉應調去做日軍的通譯。伊只有干單iáu是憨信清泉是花蓮的人。所以伊就決心chhōa囝去hia chhōe頭路。

到花蓮的時就去教會拜候牧師。陳牧師kap牧師娘非常的親切，一下聽著伊的慘境，十分同情伊的境遇，即時招伊跪落來求主替伊開路。 Hit暗留伊tī教會隔暝。隔日陳牧師替伊去chhōe頭路。佳哉，萬事主無m̄為著敬拜伊的人來安排。 
詩篇25 ： 1講，「耶和華ah ，我的心神仰望你， m̄-thang hō͘我見笑。 M̄-thāng hō͘我的對敵因為贏我來誇口。見若聽候你的的確無見笑」。真正是按呢。「耶穌基督昨日今仔日同一樣，直到代代」 (希伯來13 ： 8 ) 。
Koh詩篇56 ： 8講，「我的流落，你攏記數；求你將我的目屎收tī你的皮囊；這敢無攏記tī你的冊mah ？」  。
兄弟姊妹，真正是按呢。耶和華上帝伊m̄ bat放信伊，靠伊的人做無父的囝。伊歡喜hō͘人chhōe著，伊beh伸伊的聖手牽見若需要伊引chhōa的人。早伊chhōa以色列百姓過紅海， hō͘無路成做有路； hō͘無thang食變做有thang食。伊養飼伊的百姓，用水，用肉hō͘ in滿足，經過濟濟試煉， hō͘ in學習信心，謙卑，順服，到尾就chhoāin到迦南。親像按呢，主的聖手kap關心，無毋常常tī蘭香的頂面。最驚就是人用尻脊向上帝，致到上帝講，「我bat叫lín ， lín既然m̄聽趁我，就lín求叫我，我也m̄聽。」
主引chhōa陳牧師替伊去美侖來探問咱教會設的病院看有欠員抑無？真tú好，真需要一位有經驗，而且熱心的姊妹來擔當產婦人科的護士班長。即時請伊去hia服務。病院看伊的老練，熱心虔誠， koh是中年的姊妹，知伊m̄ koh嫁， thang服務較久tī病院，就非常的重用伊。 
時日teh過真緊， u̍t一下守義已經畢業花蓮國民學校，而且已經進入花蓮省立初中，也真好成績讀到三年啦。 
有一日陳牧師有chhōa一個患者來病院beh入院。這個病人是真可憐，今年是68歲，姓陳，名阿成，職業是砧皮鞋。伊是孤苦無thang依倚的老大人。伊tī年gōa前， tùi一個tùi美國來的佈道團來花蓮佈道的時來入信仰的。 Hit時伊感覺年老啦， chiah-ni̍h歹命， tī世間iáu有甚物thang向望。伊想著伊的罪， koh一生經過苦慘，所向望盡力栽培的囝，既然受調做日本軍的通譯，到今頭尾倚十七，十八年啦，頭仔三，四年有消息，今十gōa年無消息啦。所以伊tī世間是絕望，伊的心真艱苦，真厭世。
Hit時來聽道理是tùi下面這三句話來入信。 
1 . 「因為上帝將獨生的囝賞賜世間， hō͘見若信伊的人bē沉淪，會得著永活；伊疼世間到按呢」 (約翰3 ： 16 ) 。
伊聽牧師讀起上帝的話，伊感激到流目屎。伊想講我是chiah m̄成物的人， tī上帝的面前滿滿的罪惡，上帝thái會疼我到按呢。 
2 .伊koh聽講，「 Lín見若著磨擔重擔的，著就近我；我beh hō͘ lín安歇」 (馬太11 ： 28 ) 。
Ah ！這是伊一生tī苦慘中所m̄ bat聽著的消息。世間tī佗位有hit號人會替人擔重擔，而且會hō͘人得著平安安歇ah ？ 
3 .第三句伊聽著講，「 Koh家己認tī地上做人客，做出外的。因為按呢講的，是表明in teh chhōe一個祖家。 In若數念所tùi hia出來的地，就有thang tò去的機會。總是今in欣慕koh-khah好的，就是tī天裡的。所以上帝稱做in的上帝，無掠做見笑，因為已經替in備辦一個城」 (希伯來11 ： 13 ) 。
阿成伯聽著chiah-ê上帝的話，心大感激，伊感覺伊平生所追求的就是chiah-ê 。今伊m̄是無父的囝啦，因為上帝是伊的天父。 Koh伊tī世間m̄是無依倚啦，因為主beh替伊擔重擔。 Koh伊m̄是無家可歸的浪兒 。伊知伊的祖家是tī天裡，伊已經有歸宿啦 。所以伊的人生忽然tùi烏暗流目屎的山谷轉入榮光錫安的大路。所以對hit時起，伊就無閬禮拜來守禮拜。所以tī約半年前，就受接納入聖會。但是真可惜， chiah久身體不止khah荏，不止厚塌磕。所以牧師chhōa伊來咱教會的病院入院。 
Ah ！上帝的攝理真正是奧妙ah ！當蘭香koh來花蓮的時， kap囝做夥行，受牧師案內做伙beh去美侖， beh去基督教病院就職，當伊過美侖橋的當時，見景生情，想見伊約12年前， hit時守義仔iáu tī腹肚內兩月外日的時，跳美侖橋無死。今仔日chhōa囝11歲來過這個橋，真正是感慨無量。 Bē禁得沿路行沿路流目屎，自然牧師行tī頭前m̄知影，囝守義行tī身邊m̄知意思。
Taⁿ今仔日來花蓮目

阿成伯伊m̄是甚物重病，是老衰心臟無力的病， tùi入院以來tùi醫生用tú好的藥方kap滋養品hō͘伊食伊就ná勇健。當tī伊較快活的時伊就常常kap蘭香談論講話。阿成伯心內有真憢疑，蘭香的囝守義按怎會hiah成in囝清泉的面。而且笑的款式， kap講話的聲音也有真相同的所在。 
有一日阿成伯禁bē-tiâu就問李護士講，「護士先生，真失禮，我來拜問你一層事，請你m̄-thang受氣，你m̄知肯kā我講仔m̄ ？」蘭香知阿成伯是誠實的信徒， koh是老大人， koh伊家己也想真愛問伊，所以就應阿成伯講，「請你問無要緊，我若知，我歡喜kā你講， koh其實我也有話愛拜候你，也請你kā我講。」阿成伯講，「好，我若會曉得，我也歡喜kā你講。」 Hit時是晚晡tú較閒的時。阿成伯就開嘴問講，「真失禮，護士先生，自到今我常常看一個gín-ná穿中學的制服來chhōe你， hit-ê是你的甚物人。」「 Hit-ê是我的囝。」「今年幾歲啦，幾年的？」「 17歲，初中3年。」「我thái m̄ bat看in阿爸來chhōe你。」蘭香聽阿成伯問hit句，一面真見笑，一面真傷心，頭殼自按呢chhi̍h落去，面越tùi後面，禁bē-tiâu目屎sòa liàn出來，停真久攏無應。阿成伯接紲講，「護士先生，我會問你按呢，其實是因為我的心每擺若看著你的gín-ná就若準看著我的囝，無論面形，笑的款式，笑的聲音，講話的聲音真彷彿是kap我的囝像款。」「阿伯你的囝叫做甚物名？」「叫做陳清泉。」「伊今tùi佗位去？」「伊約18年前hō͘日本軍調去做通譯，一去自按呢無回頭，起頭去華北，後來轉戰到華南，然後知伊有到菲律賓，去4年iáu有消息，然後到今十gōa年攏無消息啦。」「伊未去做通譯的時，伊是teh做甚物。」「是teh做製藥公司的宣傳廣告的主任。」「若是按呢阿伯你的名敢m̄是陳進成？敢m̄是bat開華美皮鞋店。」「是啦，我的戶口名陳成，有時人叫我進成，開華美皮鞋店是古早tī台南的時。但是你thái會知chiah-ê事？」
蘭香自按呢哮出來sòa跪落仆tī阿成伯的病床前， tùi手kā伊牽咧，目屎滴澹阿成伯的手， ná講ná哮， ná啜氣，叫一聲「阿爸」，自按呢哮koh-khah慘慼。阿成伯緊peh起來坐tiàm眠床墘，講，「護士先生，你到底是怎樣叫我按呢？」 Hit時蘭香才從頭到尾大略講一遍hō͘阿成伯聽。阿成伯也開聲哮， tùi按呢兩個ta-koaⁿ ，新婦才相認。 Tùi按呢阿成伯才了解這個護士蘭香的gín-ná號叫「守義」的意思， kap了解hit-ê gín-ná的面形，體態，聲音其所以會kap in囝清泉像款的所以然。 Tùi按呢阿成伯心非常歡喜，就漸漸koh勇健。無偌久就退院。這層事sòa成做花蓮教會的美談，就是蘭香的「守義」，有孝的精神。阿成伯tùi hit時起就想講伊活teh有安慰，有目的，就恢復健康。皮鞋擔仔擔咧，比前koh-khah拚勢來做工。守義kap阿公相認了後也真歡喜，比前koh-khah活動認真讀冊，無偌久就畢業。畢業了就去讀師範學校。阿公也鬥趁錢hō͘伊讀。守義kap阿公做伙tiàm ，到去讀師範學校才去學寮。是入tī台北師範，若歇熱倒來就三個， ta-koaⁿ ，新婦， kap細囝守義è三個真快樂， tī主成做一個好的基督化家庭。三代人做伙tiàm ， hit-ê有孝的心情，感謝主的歡喜滿滿，充滿tī in中間。但是好景無久，不測的災禍koh到in的中間。

人真正若m̄是有遠遠的掛慮就是有近近的煩惱。災禍重疊親像海湧，後湧jiok前湧，重重疊疊直直割來。公孫，母囝， ta-koaⁿ新婦才歡喜相認快樂來過日nā-tiāⁿ ，這個福氣繼續無偌久到tī守義讀師範學校的soah尾年， beh畢業的月gōa日前老公阿成伯忽然為著跋倒， tùi按呢sòa致到bē koh起床，拖成月日sòa別世。別世hit年阿成伯tú-tú是71歲的6月，守義也已經20歲啦。當青年，真英俊，成績真好，伊所愛ê特別音樂科，其中聲樂，聲非常súi 。若koh kā伊培養可能會做聲樂家。因端大概是tùi父母的遺傳，因為老父對音樂有趣味，老母是山壩的人，外公是姓穆， hia的人真吟詩， tùi阿媽就是吟詩。
今守義畢業了後就koh進入師範大學。因為成績非常好，所以受提名tùi學校保送，免考去升學。伊的老母非常的歡喜。這也是上帝特別的恩典， hō͘蘭香tī憂悶中thang得著大的安慰。 Phah損阿公無thang看到守義成功就別世。 
蘭香一生真正是苦慘，歷盡一切的風霜，到chia來一面是thang歡喜， m̄-kú為著囝的將來伊的努力實在常常是過頭的拖磨，致到身軀真荏。當ta-koaⁿ死hit時sòa常常愛嗽。雖然tī病院， iáu-kú為著無thang歇睏也是較輸。到尾嗽了sòa會kâⁿ血，照看是變癆傷，到守義大學soah尾年hit年，蘭香的身體嶄然衰弱，所以有時間tò來家己調養。病院是真好意，體貼，常常有醫生抑是護士來kā伊看。因為病院無隔離室，所以hō͘伊tiàm tī病院邊仔的厝。 
到守義大學soah尾年23歲的6月蘭香的病勢變了真bái ，照看離了別世的時期無遠啦。但是伊真迫切祈禱求上帝hō͘伊會得看著伊所疼的囝守義成功才離開世間。醫生kap護士伴大家也真kā伊安慰，照顧，所以比較tek真有耐。
到7七月中旬守義已經畢業得著學士的文憑，也得著咱教會設的中學的好意，量早就招聘伊beh thang教咱的中學。
Tú-tú踏入門，將行李放落去，行到房間的病床前beh kā老母請安的時，忽然有一個生份的人客chhōa一個小姐生做真súi tòe後面入來。 
這個人客到底是甚物人？這個人客是華僑，這擺beh tò來祖國視察，較要緊是beh tò來看產業博覽會。伊是tùi菲律賓倒來的。伊m̄是刁工出國去做生理的，伊是第二回大戰tùi台灣hō͘日軍調去做通譯的，日本戰敗後自按呢tiàm tī hia的人。這個人m̄是別人，就是陳清泉。 
陳清泉按怎會tòe守義入來，想來是真奇怪。總是這就是「人生戲劇性的場面 。」天下闊莽莽，往都有這款奇蹟的出現。 
當日本敗戰的時，清泉逃脫日軍的監視，逃入大樹林。後來直直走落南，走到一個所在叫做Mi-na-no͘島是菲律賓國第2的島嶼，一個島大約有咱台灣的3倍大。伊有去到La̍p-báu ，起頭tī hia hō͘人倩，因為伊是台灣人。軍服褪hiah-ka̍k ，講伊是tùi福建去的華僑是真快騙。真認真，今來到chia會死都著phah拚啦。伊不止做生理，伊看椰子油，椰子粉，這個生理會做得，所以伊就tùi這方面來盡力，果然hō͘伊趁著錢。無偌久伊tī hia就koh建置家後。有生一個查某囝叫做「利那 」。了後攏無koh生到利那18歲的時伊的生母就過身去。今年20歲啦，這擺kap in老爸做伙過來台灣，向望thang省親。今年清泉也50捅啦，所以也無想beh koh娶。 Koh一面也想講tò來台灣看這pêng的親人今變怎樣， tùi出外到tò來頭尾23年。 Tùi基隆上陸，即時趕到台北，去chhōe伊的丈人，才知丈人死啦，某koh tòe人去啦。製藥公司倒閉啦。吐一下氣， ah ！世事的多變。
趕緊趕到花蓮，去chhōe喜相逢酒家，已經換別人開，內面無半個熟似人，無當問，無人知in老父的消息。無辦法就去市公所(縣轄市) tùi戶政課調查，才知in老父tī 3年前， 71歲的6月中別世。 Koh tī戶口上有家族，新婦，孫仔。新婦的名李蘭香，孫守義。這是伊所想bē到的事，也驚也歡喜。因為蘭香就是伊所kā人thún踏，後來kā伊hiat-ka̍k的女性。 Koh有囝，這個囝是伊的種，伊的骨肉，血統。抱真大的憢疑kap好奇愛知這個事的虛實。
Tú tùi市公所出來， tú著一個青年手kōaⁿ行李， hit ê面非常親像伊家己，所以伊就tùi後面直直kā伊tòe 。心底暗暗想這個敢是tī市公所戶藉上所看kap老父陳阿成siāng戶內的李蘭香的囝。所以伊就chhōa利那tiàm後面遠遠緊kā伊tòe ，但是守義伊攏m̄知。 
到位入門，伊也tòe守義入去。守義kap老母請安後出來廳裡，才看著兩個生份人客，就問人客lín tùi佗位來，請坐。人客應講，「我tùi菲律賓來。」平時守義bat聽阿公講， koh目珠金金kā伊相，心底也真奇怪這個人客的面形，體態，聲音thái會kap伊hiah相像。 Tùi按呢無khòa koh講話，緊入去kā老母講，「媽媽外面有一個人客，也hit- ê人客講是對菲律賓來的華僑，伊的面形，體態，講話的聲音kap我真相成。」媽媽kā伊講，「你kā伊請問伊的大名，伊若講是陳清泉，你才請伊來kap阿母請安。」守義出去問人客的大名，果真是陳清泉。守義就請伊入去講，「先生，較失禮，阮家母講beh kā你請安。」清泉就入去。一下看果然是蘭香。蘭香雖然是破病，而且真傷重，不過大家也是iáu會認得。大家對看，無話哮一睏，然後tùi守義kap利那的安慰才大家無koh哮。 
蘭香才tùi頭到尾詳細講一遍hō͘清泉聽。清泉聽了非常的慚愧，自責，也真感激，十分的同情， koh真傷心。才知蘭香的可取，守節，有志氣，也守義果然是伊的血統，骨肉的親，真歡喜伊有親生的囝。 Koh知是真成物的囝，所以非常歡喜，感謝蘭香的情。然後清泉也深深認罪， sòa講起伊過去的情形， kâm目屎牽蘭香的手講，「蘭，求你赦免我。」兩人講了後，大家koh哮一睏，這擺連守義也哮。利那看大家哮，伊也哮。哮了大家才相認。 
為著過頭的興奮，蘭香hit暝koh出真濟血，隔日koh- khah衰弱，也發高熱。 Tùi按呢清泉tī hia來潛心照顧伊。守義，利那也真殷勤鬥顧媽媽。但是已經傷慢啦。隔日拜5早起8點，蘭香tī丈夫，囝，查某囝照顧的下面，平安來離開世間。 Beh斷氣的時對伊的丈夫清泉交代兩句話。
1 .泉ah ，我歡喜赦免你，但是你著反悔來接受耶穌，耶穌是你的救主。只有著信伊，才會得著赦罪， thang得著天父的恩典。
2 . Koh向望你著疼這兩個囝，這對囝是你的骨肉，是你的血脈。
清泉目屎hò͘ m̄開，跪tī病床前，牽蘭香的手來唚講，「我所疼的蘭，請你安心，我的確無koh辜負你的情義，貞節為我來牽囝，奉養父親的情。我的確tòe你的腳步，一生信主耶穌，也kap囝做伙拜上帝。你的上帝就是我的上帝，你的囝就是我的囝。請你安心。」蘭香聽chiah-ê話了後心真受安慰，目珠thí開越過來看清泉講，「丈夫，泉！你真正是我一生可愛的仇人， hō͘我tú著chiah大的艱苦。總是今我會得koh見你的面，囝也成功啦。今我的心滿足啦。你請，我beh來去啦。主kap lín tī-teh 。」 
講soah面越過去，親像嚨喉去hō͘痰kéⁿ-teh的款，喀一聲就斷氣。 Hit時tú是拜5早起8點5分，一生享壽47歲，這個姊妹自按呢離開世間。這個姊妹thang講一生熱心服侍主，好品行，有志氣，有情義，有孝
男女異性的求愛是親像磁石會互相吸引，這是造化的神的攝理， hō͘伊按呢來致到hō͘夫婦的關係得著美滿的建立。但是上帝的話講，「婚姻人人著尊重，床無phah lâ-sâm ；因為私通行淫的人，上帝beh審判伊」 (希伯來13 ： 4 ) 。
清泉的所做，用女性純真的疼，看做「性慾的遊戲」 ( Sèng-io̍k ê iû-hì)，迌。上帝哪會歡喜咧，所以伊一生tùi夫婦間家庭的快樂， thang講真不幸，精神的打擊實在真大。 Tī別項kiám-chhái有成功，但是tī人生中的旅伴( jîn-seng tiong ê lú-phōaⁿ)，一， saⁿ-kap tòa的快樂，伊明明是失敗。 
蘭香一下死落，清泉kap兩個囝為著這個事非常的悲哀。特別清泉的心，親像hō͘刀鑿透過的傷心，每每若koh想著，都常常家己責備來流目屎，顯明伊對蘭香的不住，到今都iáu teh m̄甘。 (完) 

1953年8月，第12屆南部大會聚集tī台南ê時，有議決著交代拄好ê人寫一本小冊， thang指示聖徒拄著喪喜事ê時著怎樣做；意思是愛予咱做主ê聖徒tiàm tī chit- ê異端，譴損滿滿ê世俗ê中間，特別拄著喪事，抑是喜事ê時，咱beh怎樣來分別hit- ê是非，正邪，就是愛予咱明白咱做主ê學生，應該著取ê態度kap所著行ê路。
為著按呢，大會就派林謹慎，陳金然，羅文福，周金耀，江進發四位牧師kap總幹事做部會，也總幹事做主席來寫chit本小冊。部會聚集了後，感覺除去喪喜事以外，關係一年冬，年仔節仔ê時陣，也有真濟異端譴損。咱做主ê學生，著怎樣來kap世俗人守年節ê事，也是一個大問題。 Chit項也著愛予聖徒明白。
因為按呢，部會就決定chit本小冊著續講起年節ê事，續分配執筆ê部分kap工作親像下面： 
1.林謹慎負擔喪事部分。
2.陳金然負擔喜事部分。
3.江進發，周金耀負擔關係聖經ê考證。
4.羅文福負擔7月到12月ê年節。
5.總幹事負擔正月到6月ê年節，以及稿件ê校正kap編輯等。
事後經過一年ê光陰，各位部員tī牧會無閒ê中間，苦工ê研究，到第14屆ê大會得到接納kap決定各中會負責配本。 Tī chia會得出版，一面感謝主ê引chhōa kap各部員ê用工。 Koh一面願聖神賜福chit本小冊，會thang tī聖會中做咱ê指南針。
冊內所講起ê故事lóng有查考相當ê典故做根據，特別中國ê故事有真濟ê流傳，有ê有典故，有ê屬tī無稽之談， tī chia所引ê ， lóng有10分thang靠ê典故，所以thang信免僥疑。又koh所講ê判斷是根據tī聖經福音tek ê判斷來講， thang抑m̄-thang 。盡量閃避抽象的曖昧ê判斷。檢采有所在親像過頭大膽，總是因為是大會ê決議，盡量要指示：是，就是； m̄是，就m̄是。較免予聖徒迷亂kap糊混。
但是， kia̍h筆ê人lóng是人，是主ê器具若定，根據聖經所信ê觀念檢采有無siāng ，請讀者原諒。希望大家引用，也歡迎各位訂正。
Chit本小冊ê目的， m̄-nā愛予咱明白甚麼是異端無去做若定，也愛予咱bat ，來去傳。各位活讀就知， hit中間真濟項大概咱lóng知， he是異端，甚至有ê親像無必要koh講起。總是其實真濟項咱毋̄知hit- ê詳細kap異端ê所以然。 Chit本ê目的也是在tī chia ，予咱m̄-nā知m̄好，無去做，續thang bat ，來去傳，來除去咱ê厝邊頭尾ê迷信。
願主賜福chit本小冊kap保守各位讀者成聖無瑕疵。
1955年孟冬。序於關嶺溫谷總幹事：黃武東。

台灣ê慣俗有真久ê傳統，若是當tī流傳ê中間有失真，甚至tī hit中間有邪道ê侵入續變做迷信。咱做主ê學生應該著知，可惜有ê咱無十分明白hit- ê由來，致到m̄知thang趁抑m̄-thang 。大會真關心信徒信仰ê純粹性，認定需要指導信徒明白在來ê慣俗kap信仰ê關係，就tī舊年出一本「基督徒kap台灣慣俗。」出版了後果然得到各方面ê贊同，歡喜讀，致到出版無久就連鞭賣了，若是要求ê聲iáu真大。因為按呢，就決定koh再版。
Tī初版ê時，有淡薄字音，字句ê錯誤， chit-pang利用chit- ê再版ê機會，盡量chhiâu正， koh有相當ê增補，向望會較近tī完全，來達成指導ê目的。
Chit本原來是南部大會出版ê 。 Taⁿ教會已經tī主恩典ê下面成做一個，成立總會，所以向望chit- ê第2版chit本會得到全教會ê信徒ê贊同，歡喜讀，得到利益，相kap進入四正ê信仰。
願主koh賜福chit本小冊，會幫贊信徒信仰較四正增進，來榮光伊ê聖名， Amen 。
總會總幹事：黃武東敬序。

感謝上帝， chit本小冊果然受伊ê祝福，第2版lóng賣了， iáu-kú有人teh要求，所以tī chia koh發行第3版。
Taⁿ第2版關係「婚姻」 ê部分，負責者有大增補， chit擺猶原有託伊增訂，就是tī 「婚姻」 ê條項關係優生學；以及關係「喪事」 ê頭序，根據宗教民族學來論證靈魂不滅， kap道教錯誤ê教示；抑是第2版寫無著ê ，有人teh問ê ，親像做旬，做功德ê問題， koh勞煩伊增補。
當然m̄是講按呢已經完全， iáu有真濟無齊備，向望多多指教， tī將來若有thang koh再版ê時， thang增補較完全。
願主祝福chit本小冊， chhōa伊ê聖徒有四正ê信仰生活。
1959 ： 12 .總幹事黃武東。
耶穌替咱祈禱講：
「我已經將你ê道理予in ，世間怨恨in ，因為in無屬世間，親像我無屬世間。我m̄是求你予in出世間，就是保守in脫離歹ê 。 In無屬世間，親像我無屬世間。願你用真理予in成聖；你ê道理就是真理。親像你差我入世間，我也有差in入世間。我為著in來做聖，予in也對真理來成聖。」
保羅寫批苦勸咱講：
「莫得kap chit世間siāng款；著用心志換新來變化家己，予lín會明白甚麼是上帝善良， thang歡喜，純全ê旨意。」

Chit篇就是beh講起在來tī咱台灣世俗所teh守ê年節，照12月日ê順序來查考逐ê年節所有ê祭祀，講起hit- ê風俗ê內容kap由來， hō͘咱明白he是真道抑是異端； thang知咱做主ê學生thang趁抑m̄-thang 。

世界無論什麼民族lóng平平歡喜新年ê元旦。新年一下到， lóng用in逐國，逐民族ê禮數kap風俗來慶祝歡喜。
日政時代受日本ê影響，較濟照日本ê風俗守新曆ê新年，插榕門，榕，竹，梅，結草索，食麻糬。光復後就koh復倒古早ê風俗。所謂古早ê風俗，就是對閩南漳泉，所傳來ê風俗。 Tī chia只有提起現時tī新年khah有teh流行ê幾項風俗，特別對聖教ê立場來看所著注意ê來研究就好。
( 1 )春聯(抑是講門聯)
年尾時倚12月24 ， 5起，街面就有看著人寫春聯teh賣。春聯就是用紅紙寫好話貼tī門楣kap門徛ê聯對，一年換一擺。所寫ê文句是照hit家ê職業，店號，雖然各無相同，總是lóng是好話ê對句。親像：百年天地迴元氣，一統山河際太平。
抑是親像生理人：百貨風行財政裕萬商雲集市聲歡
有時只有寫一字，親像春，福，祿，壽，等，貼tī櫃頂，箱頂，抑是窗仔頂。抑是寫一句六畜興旺貼tī豬稠，牛稠抑是雞稠。
Hit口灶若有序大人過身， 3年以內m̄-thang貼紅紙，著貼青ê ，抑是黃ê 。死去ê人若是查甫ê ，就著貼青ê ；查某ê著貼黃ê 。親像：守孝不知紅日上，思親惟念白雲飛。
抑是：慎終須盡三年禮，追遠當存一片心。
死了後若猶未埋葬就m̄免換春聯，只有用長長ê白紙糊tī舊ê門聯就好。
由來
世俗流傳講，春聯ê原來是桃符抑是講桃板 。看「荊楚 」 ê解說講：門旁設兩板，以桃木為之，而畵神茶鬱壘像，以壓邪，謂之桃符。
意思是講，用桃仔柴做兩塊板仔，畫神荼鬱壘ê像吊tī廳門ê兩爿邊， teh做僻邪ê路用。
查考頂面所講ê神荼鬱壘是什麼？漢朝蔡邕有寫一本冊叫做「獨斷」  ，內面有講：
海中有度朔(索)山，上有桃木，幡屈三千里，卑枝，東北有鬼門，萬鬼所出入也，神茶鬱壘居其門，主領閱諸鬼，其惡害之鬼，執以葦索食虎。
意思是講，「古早海裡有一個山叫做度束山(抑是講度索山) 。山頂有一欉桃仔樹，樹枝無lōa茂盛，總是彎彎曲曲soan到三千里。東北爿有一個鬼門，鬼lóng對chit- ê門teh出入。有兩個鬼神，名神荼kap鬱壘，徛tī hit- ê門裡teh檢閱hiah-ê出入ê鬼。若看著歹鬼就用索仔kā縛，續hiat hō͘虎食。
對頂面所講chit兩個故典看， thang知古早是用桃仔柴畫神荼鬱壘ê像kùitī門邊teh做避邪驅鬼ê路用。到今仔日，無人用桃仔柴，是用紙來畫，抑是印，又koh無貼tī門邊，是貼tī門扇ê門葉裡。
對按呢看，桃符抑是桃板是演變變做今仔日貼tī門葉裡hit兩sian神荼鬱壘ê像。
總是親像近世用對句寫tī紅紙條仔來貼門楣kap門徛。 Chit- ê方式kap由來對佗位來，實在無tàng稽考。
世俗lóng是流傳講，春聯是桃符演變來ê 。總是照愚見，桃符是演變做今仔日貼tī門葉hit兩個鬼像若定。曲思源有寫講：一年一換，故以為新年故事，後遂以春聯為桃符。
總是無具體典故。照愚見：中國是文字ê邦國 ，愛好文章，詩詞，歌賦 ，又koh愛好藝術。看古代西洋愛畫圖tī壁裡；中國m̄-nā愛畫圖，也愛寫字，或是tī壁裡，抑是紙裡，做聯，做chhat仔來吊teh欣賞。因為chit- ê心情ê要求，況兼tī新年更加興趣，就寫好句來貼tī門楣，也好裝艷，也好玩賞。用紅紙， tī中國是無奇怪，因為中國用色緻來表示階級kap感情；喜事用紅，喪事用白，黃，抑是綠。
結論
照頂面所稽考，貼tī兩爿ê門葉ê鬼像確實是對桃符所演變來ê ， chit款避邪驅鬼ê迷信。所以咱做信徒自然m̄-thang趁chit款ê舊慣。
若是貼門聯ê事，照看是一款民族ê鄉土藝術。對chit ê立場來想，聖徒也無m̄-thang ；總是對tī所用ê字句著細膩。世俗所用也有真好ê句，親像咱普通所看ê ：
勤與儉為齊家上策，忍而和是處世良規。抑是：居家只有天倫樂，處世惟宜地步寬。
雖然是按呢，咱信徒若用咱聖會合道理ê文句是koh-khah好。早年中國聖教書局有出一本「聖會聯帖」  。 Tī chia抄錄淡薄做大家ê參考。
2仁慈上帝,穌
12主朝晚宜謝,帝德時刻莫忘
42 ,耶存心自有天知
( 2 )放炮
世俗人tī 29暝，就算甲子來定「開正」抑是講「開春」  ê時。 Hit-tia̍p就排甜果，就是紅棗，冬瓜，生仁，甜粿，發粿等，燒香，燒金，泡清茶來拜神。也家家戶戶就放炮， pìn-pòng哮， kak-ná親像teh相刣。
炮是用粗紙捲火藥ê燈心，捲真ân ， beh放ê時，用火點心hiat hiah-ka̍k 。火藥因為激絚絚， beh發就出真大ê聲來tân 。炮有真濟款，有大炮，中炮，連炮仔，竹篙炮，抑是鼓亭炮。近來m̄-nā新年，結婚，連歡迎，宴會，好歹事都teh放炮。
由來
查考放炮ê由來，拄拄照漢字所寫爆竹 ，意思就是燒竹仔。因為竹有竹節，見著火燒爆破ê時ē出聲pòng一下，親像炮teh tân ê聲(咱常常bat經驗) 。
甚麼因端燒竹仔hō͘伊出聲。看荊楚歲時記就知hit- ê由來：
正月一日是三元之日，雞鳴而起，於庭前爆竹，以避山臊惡鬼。
意思是講，正月初一，雞啼ê時就起來， tī門口庭燒竹仔hō͘伊tân ，來驚一款歹鬼，叫做山臊。」
漢朝有一本冊名叫神異經 ，全部是teh寫無稽之談， hit內面有講起山臊 ê故事：
西方深山中有人焉，身尺餘，袒身捕蝦蟹，性不畏人，怕爆竹聲，見人止宿，暮依其火以灸蝦蟹，名曰山臊。
意思是講，西方ê深山內有一款人尺外kôan ，褪裼會掠蝦仔，毛蟹，性情m̄驚人，只有驚燒竹仔爆ê聲。看著人，就tòa hia等到日暗ê時，用火來pû蝦仔，毛蟹， hit號人叫做「山臊。」
照看檢采是一款親像猩猩ê動物，古早人m̄-bat ，看做人？
對按呢看，爆竹原來是為著驅鬼避邪ê路用。起頭是用火燒竹仔，後來改做炮，用紙包火藥也是相siâng 。
結論
聖徒m̄-thang用， m̄-thang趁。因為既然由來是親像頂面所講出對異端譴損，咱若按呢趁， bat ê人beh恥笑咱。
火藥原來是中國人發明ê ，咱無用來做生產建設ê路用，反轉用來做譴損ê路用。準做結婚，歡迎ê時放炮，也是浪費。近來ná厲害，試想，一年冬全台消磨若濟hiat-ka̍k ？ M̄-nā按呢，也是真嘈促吵鬧人。若koh想著tī放炮來傷著人，抑是炮紙來引起火災，就koh- khah不得了。總講，不但是譴損， koh是有損無益。所以聖徒無論新年，結婚，好歹事ê時，的確m̄-thang趁chit款異端無利益ê歹風俗。

初8暝昏半暝過就是出9 ，對1點到4點，世俗人著做天公生。天公也是玉皇上帝 ，有時叫做昊天上帝 。意思是tòa tī天頂玉宮ê上帝，所以叫做玉皇上帝，是世俗中第一大ê神。 Beh敬拜伊，著疊兩塊八仙桌tī大廳前做天公壇。壇頂排五牲 ，就是牛羊豚犬雞(犬khah常用鴨代理) ，壇邊兩爿各縛一支結紅紗ê甘蔗。家內大細聚集tī大廳，燒金，所燒ê金叫做「大壽金」  ，著用三跪九拜來拜拜，後來照內面16歲以上ê ta-po͘丁ê人額，用金紙來ut圓圓叫做「燈座」  。拜了後，將hiah-ê燈座放火燒，意思是講ta-po͘囝lóng是天公賞賜ê 。
自早泉州人 khah有teh守正月初9 ê天公生，若是漳州人是守正月15 ê (Sam-koan Tāi-tè ) ê生日。
另外iáu一個風俗。因為hit日是天公生，所以特別m̄-thang捀便器，抑是提婦人人ê褲對廳裡過去，驚了hō͘天公看見，對伊失禮。
由來
查考宋朝 ê史記 ，玉皇出世tī漢朝尾ê時，姓張名儀 ，是真定府行唐縣ê人。對細漢學習老君 ê教示，隱居tī武當山採藥煉丹，醫治病人。到宋朝徽宗冊封張儀做玉皇上帝，出詔命令天下ê人來敬奉伊做神，向望伊保護國運久長。殊不知封張儀了後無lōa久，徽宗父子，大某細姨， lóng hō͘金國 ê兵掠去，受凌辱oh-tit講，死tī五谷城 。 (以上抄錄辟邪歸正第44章) 。
結論
聖徒m̄-nā m̄-thang學， m̄-thang趁，要緊著將chit- ê異端ê內容傳hō͘厝邊明白， chhōa in去邪歸正來信主耶穌，服事真活ê上帝。

照日政時代ê統計，全台有138間廟teh服事關帝爺。 Hit中間有25間用正月13做關帝爺ê生日teh拜。其餘用5月13日有34間，用6月24日ê有41間。其餘無一定期日ê有38間。
對地方來講，台北lóng用6月24日，台南用5月13日，也高雄方面khah濟用正月13日。
關帝爺ê神明名真濟款。大概是關帝爺( Koan- tè-iâ)，武聖帝君 ，山西夫子 ，帝君爺 ，關夫子( Koan Hu-chú)，關壯繆( Koan Chòng-biû)，翊漢天尊 ，蓋天古佛( Kài-thian kó͘-hu̍t)，恊大帝 ，文衡聖帝 ，伏魔大帝等。
大概tī生理人ê廳頭有看著一幅chhat仔，中央坐一個五裒鬚ê紅面將軍，一手提冊，一手hô͘嘴鬚， chit sian就是關公。兩爿徛兩個人，一個鬚chhàng ，目kàng ， kia̍h一支青龍刀， chit- ê就是關公ê部將周倉； iáu一個，眉清，眼秀ê書生，捀一個印，就是關公ê契囝關平。伊雖然是武將， iáu-kú服事伊ê人khah濟是生理人因為講伊創設原，收，出，存ê數法。
由來
關公原本姓施名壽昌 ，出世tī山西蒲州解良縣 ；後來改姓關名做羽。字名雲長，就是蜀漢昭烈皇帝(普通叫做) ê武將，也是義兄弟， 16歲ê時kap劉備，張飛結義了後，扶劉備興建西蜀 ê大業。建安5年kap劉備ê家管hō͘曹操掠去，守節m̄願投降。建安6年受封做漢壽亭侯 。後來kap東吳孫權相刣。建安24年10月陣亡，享受68歲。世俗因為伊做人忠勇，有氣節就起廟服事伊。
結論
關公m̄是親像其餘濟濟無稽之談ê神明。是中國三國時代一個實在ê英雄。論伊做人確實有真濟項好thang hō͘後世ê百姓追隨。
儒教排列伊做五文昌 ê一個，稱做文衡聖帝 ，抑是叫伊做山西夫子 。關夫子( Koan Hu-chú ) ，尊敬伊做亞聖 。抑是亞賢講，」山東一人作春秋，山西一人讀春秋」意思是講，山東一個人(指孔子)做春秋，山西一個人(指關公)讀春秋。
讀史ê人lóng稱讚伊仁，義，禮，智，信，五常兼備( Ngó-siông kiam- pī)，就是：
1 .千里尋兄曰「仁」， 2 .華容釋曹曰「義」， 3 .秉燭達旦曰「禮」， 4 .水淹七軍曰「智」， 5 .單刀赴會曰「信」。
又koh伊hō͘曹操掠去ê時，曹操好款待伊，上馬金，落馬銀，到伊beh離開ê時，將對伊所收ê錢銀kap數簿款好勢，原，收，出，存，清清楚楚還曹操。
對按呢看，伊是一個不貪不取，清廉潔白，五常兼備ê好人，堪得hō͘後世ê人尊敬數念。 Chit款人正是咱chit- ê時代大欠ê人。總是bē堪得做神後人拜，因為伊本身bē保伊家己ê性命。
論生理人來講，也bē- thang講伊設收，，，，就thang敬拜伊。因為今仔日有比chit款ê數法khah好，不過學伊無貪污是好， m̄-thang敬拜。
咱聖徒thang數念伊，學伊ê好，自然m̄-thang tòe人守節來拜伊；要緊著tī厝邊teh做伊ê生日teh拜ê時，順機會講hō͘ in明白， hō͘ in m̄-nā無拜伊，續來拜上帝。

正月15叫做上元，抑是講元宵，世俗講，是天官大帝 ê生日。天官大帝，就是三官大帝 ê一個，也名做三界公 ，就是：
「上元賜福天官紫微大帝，「中元赦罪地官清虛大帝」，「下元解厄水官洞陰大帝」
Chit三個神就是講，受玉皇上帝所差落來世間teh治理ê神。無用佛像，只有tī廳頭前召香爐叫做三界公爐teh敬拜。正月15 是天官， 7月15 是地官， 10月15 是水官ê生日。 Chit日無論tī廟宇抑是人家，著放炮排牲禮，燒金來敬拜， thang日到半暝giâ花燈，做鬧熱，向望士，農，工，商，會得發達，風調雨順。
由來
有兩，三說：
1 )漢朝尾張修( Tiuⁿ Siu)，魯所傳ê ( Tāi-pêng-tō ) ，對伊ê祖公所傳ê符咒， tòa tī山( Ho̍k-bêng-san ) teh捾水，若有人致病患邪，將鬼神kap病名寫做3張符仔，燒燒leh ，一張hiat上天，一張tâi落地， koh一張hiat落水，向望消災解厄。
2 )也有傳說講，三界是指堯，舜，禹， 三個皇帝。堯ê天真好，風調雨順，所以人真欣羨堯天 ，舜帝gâu耕地開墾。也禹王gâu治水。所以玉皇稱chit三個做天宮，地官，水宮。
3 ) Koh有一說是講，張天師將宇宙分做天，地，水，三界，照人ê病，用chit 3項符咒來醫病。
不管他lóng是無稽之談，無根據ê異端邪法。
結論
聖徒自然m̄-thang趁。也m̄-thang kap人giâ花燈，特別元宵暝濟濟所在愛做「燈猜」，抑是講「燈古」，這雖然是一款ê 「文人戱」  (讀冊人ê遊戲) ， iáu-kú素來所做ê燈猜，濟濟是hi̍h-hiauh ，粗俗ê話。咱做主ê學生無必要去kap人猜he ，來hō͘人恥笑。
Giâ花燈也是歹風俗。因為濟濟是男女間hi̍h-hiauh ê迷信，親像元宵暝查某囡仔愛nǹg燈腳，抑是愛kā人偷khau蔥(向望嫁好翁) ，偷khau菜(向望嫁好翁婿) 。聽香，觀三姑等， chiah-ê lóng是咱做聖徒m̄應該學ê歹風俗，著細膩。

早年ê讀冊人，抑是教書房ê先生學生，見若有向望beh進中ê人lóng teh拜文昌帝 。特別tī二月初三流傳是伊ê生日，著大大敬拜。現時tī本省ê海墘方面，抑是澎湖iáu-kú真濟人teh敬拜。
由來
看史記 ê天官書所記文昌原來是星ê名「斗魁載匡六星曰文昌宮」 ( Tó͘-khoe chài khong lio̍k seng oa̍t Bûn-chhiong-kiong)世俗有時(Khoe-seng ) 。六星就是上將 ，次將 ，貴將 ，司命 ，司中( su-tiong)，祿( su-lo̍k ) 。
Koh看「張果星宗」 所記「文昌為吉星，主大貴，」就是講，文昌是teh主宰貴氣奉祿ê星辰。
總是世俗稱伊做文昌帝 ，查考傳說有kúi-nā款。
( 1 )有講文昌姓陳名子春 ，是宋朝ê狀元。到元朝仁宗三年封伊做文昌帝君。
( 2 )也有的講伊姓張名亞 ，是唐朝ê人， tiàm tī四川省主梓橦縣 ；廣傳儒教ê道理，後來人tī梓橦縣七曲山起廟敬拜伊，號名清虛觀 ，也名梓橦帝君 。
結論
照頂面所講，不論是星辰，抑是古早人，明明lóng是異端邪神，咱做聖徒自然m̄-thang信， m̄-thang趁，因為咱信「敬畏耶和華才是智慧ê根本」

對冬至算起105日叫做清明。世俗tī chit日就做節來拜。漳州人khah有teh守chit日，若是泉州人khah濟守3月初3 ，叫做三日節。去田裡挽一款草，叫做鼠麴來做鼠麴粿，也有所在親像守寒食節( Hân-si̍t-cheh)潤餅，抑是叫做春餅。
由來
中國將一年12月日分做24氣 。看玉海記載講，「五日為一候，三候為一氣，故一歲有二十四氣，每月二氣，在月首為節氣，在月中為中氣。」 Chiah-ê節氣將陽曆kap陰曆對照做表，排列tī下面做參考。
陽曆陰曆
月初四五正月節。
月十九二十正月中。
月初五六二月節。
月廿一廿二二月中。
月初六七三月節。
月二十廿一三月中。
月初六七四月節。
月廿一廿二四月中。
月初六七五月節。
月廿一廿二五月中。
月初七八六月節。
月廿三廿四六月中。
月初八九七月節。
月廿三廿四七月中。
月初八九八月節。
月廿三廿四八月中。
月初八九九月節。
月廿三廿四九月中。
月初七八十月節。
月廿一廿二十月中。
二月初七八十一月節。
二月廿二廿三十一月中。
月初六七十二月節。
月二十廿一十二月中。
對按呢看，清明就是3月中ê一個節氣，因為是tī月頭，所以叫做節 。
Chiah-ê節氣kap作穡人ê收冬，落冬真有關係，所以民國叫陰曆做農曆 。雖然chit 24 ê節氣lóng真要緊， iáu-kú漳，泉ê人只有做3月ê清明kap 11月ê冬節若定，是真奇怪。
結論
照頂面所講，清明節，並m̄是鬼神，抑是古早人ê名，是一個節氣ê名若定。世俗tī chit- ê節氣敬拜祖先kap鬼神，是向望田園好收，五穀豐丁。咱聖徒自然m̄-thang趁，因為咱信萬物對主來。上帝用雨沃義kap不義ê人ê田園。又koh人ê活m̄-nā倚靠餅，就是倚靠上帝ê嘴所出lóng總ê話。所以咱只有敬拜主咱ê上帝就好。

清明節ê進前日叫做寒食節， chit日大概kap清明節，抑是三日節相siāng法度teh敬拜。特別愛食潤餅，抑是叫做春餅。就是用麵粉做皮，薄薄差不多6吋至7吋ê直徑，來捲各項ê菜，用米醬來糊做kui捲，有時koh煎抑是用油粿炸來食。
由來
寒食，意思是食冷ê物。因為hit日禁火無火燻，為著beh記念春秋戰國時代一人名介子推 hō͘火燒死。所以hit日才禁火燻，食冷飯來數念伊。
介子推就是晉文公 ê人臣。晉文公為著beh閃避伊ê老父ê陷害kap伊5 ê人臣逃走，奔波19年久。 Hit中間拄著飢荒ê時，介子推割家己ê腳後肚肉煮做肉羹hō͘晉文公食。文公大感激，咒誓，若hō͘伊平安復國ê時，的確無bē記得伊ê功勞。
殊不知文公復國ê時，其餘4 ê人臣lóng有受賞，只有bē記得賞介子推。
有一日，文公看著午門裡貼一張紙，紙面ê字就是： 
有龍矯矯，頃失其所。五蛇從之，周流天下。龍饑乏食，一蛇刈股。龍返於淵，安其壤土。四蛇入穴，皆有處處。一蛇無穴，號于中野。
意思是講，「有一尾龍落難ê時，有5尾蛇tòe伊四界去， chit尾龍枵餓ê時，一買蛇割腳後肚肉hō͘龍食。後來chit尾龍平安koh倒轉來ê時，其餘4尾蛇lóng有功有報賞，獨獨hit尾蛇tī外口teh啼哭。」
文公才記得伊ê失錯，差人去chhōe介子推。總是伊已經chhōa伊ê老母去bi̍h tī綿山 。就命令人遍山搜chhōe ， chhōe無，因為聽人講伊真有孝，就放火燒山，是向望伊若看著火ē chhōa老母出來。無phah算，到火hoa ê時，才發見著兩個母子ê身屍作伙抱tī一欉樹頭。因為chit- ê忠臣hō͘火燒死，所以hit日不忍用火，著進前煮起來囥，到hit日食冷飯凊菜。照後漢書所講，起頭禁火一月日，後來改3日， taⁿ chhun一日若定。
Koh有一說講寒食是為著禁火，看「周禮司烜氏」 仲春以木鐸修火禁於國中，是禁火乃周之舊制。
結論
照按呢看，寒食節大半是為著數念忠臣介子推所設。卻對介子推chit款ê行做，史家一人評一款，也有人評伊不忠不孝。若看伊殺身事君 ，對古代ê觀念來看，是好；對tī抱老母受燒到死無出來，心理上來看也thang同情。不過咱做聖徒， tī chit日thang數念伊ê好處來尊敬伊做一個忠臣，總是m̄-thang敬拜伊做神。論寒食食凊彩，現今已經無teh守，咱自然m̄-thang趁。

媽祖是世俗ê稱呼，也名天上聖母，若是冊裡ê名是天后 ，抑是天妃 。三月23是伊ê生日。媽祖原來是海神 ，總是真奇怪，台灣全省無論平原內山都有伊ê廟。世俗中第一hō͘人敬拜ê神明就是chit sian 。特別北港媽祖廟朝天宮所服事ê媽祖第一濟人敬拜。 Ta̍k年3月23 ê前後，就人山人海，對全省ta̍k所在來行香。
由來
媽祖原名做林默 ，也有叫做林甛 。是宋朝ê人，出世tī福建省興化府蒲田縣( Hok- kiàn séng Heng-hòa hú Pô-chhân kōan)，老父名林愿 ，也有叫做林殼 ，抑是林惟殼 。媽祖是第6查某囝。流傳講出世真久lóng無哮，所以叫做默 ，抑是叫默娘 。對細漢就真聰明，可惜20歲就死。伊ê兄teh駛船做生理。流傳講有一日默娘目睭絮絮teh睏，伊ê老母叫伊醒，才講，伊夢見伊ê兄tī海中犯風摃破船，伊去teh救伊。俗間就謠言講伊ē救犯風ê船隻。
明朝成祖派三保太監鄭和坐船去南洋，印度到非洲東海岸。海中若犯風，就講起默娘ê故事來安慰船內ê人。到歸國ê時就奏皇帝著冊封伊，就真正冊封伊做天后，起廟tī城內來服事伊。這就是天后ê由來。後晉封伊做天妃 。
結論
無有議論ê餘地，咱做聖徒m̄-thang信， m̄-nā m̄-thang信，著打破chit款ê迷信。世界8萬外噸ê大船馬利亞女王輪 kap美國輪 lóng免服事媽祖。因為會喝風kap湧ê ，只有是咱ê主耶穌若定。

五日節，實在ê名叫做端午節 ，也名重五節 。端意思就是起頭 。午( Ngó͘ )就是kap五( ngó͘ )字相siāng 。所以端午意思就是初五 。
世俗tī chit日有以下chit幾項風俗。
( 1 )縛粽
粽是麻竹葉來包米( khah常是秫米) ，特別包四角形，用鹹草抑是黃麻絲縛，將按呢落去煠到熟，親像飯丸ê物。
原來是用竹管貯飯hiat落溪，抑是江河，意思是beh祭獻屈原 ， (詳細tī下面由來beh講起) 。後來就改用竹葉來包，縛五色ê紗線hiat落江河，縛五色ê紗線，因為講按呢才bē hō͘蛟龍食去，才會thang hō͘屈原享受著。
( 2 )扒龍船
一款ê駛船競技：原來是講，大家聽著屈原投江，趕緊駛船beh去救伊。在江南一帶ê風俗，是將粽抑是雞，鴨hiat落江河，才駛龍船來去拾，意思講是beh拾，抑是救屈原。
( 3 ) Phāiⁿ香芳
香芳就是用芳香做kui塊，做5項蟲豸ê款式hō͘囝仔phāiⁿ tī胸前，叫做五毒 ，向望thang免得5項ê毒害。五毒，就是蛇，壁虎，蟾蜍，蜈蚣kap蜘蛛等， 5項蟲豸。
( 4 )插艾，榕kap菖蒲
頂面所講，人帶粽去江裡祭獻屈原， beh轉來ê時，挽江邊ê艾草kap菖蒲轉來插tī門邊，向望會辟邪。看荊楚歲時記講，
端午用艾札成虎形，或剪採成虎;粘上艾葉，戴在頭上皆能除毒氣。
現今世俗是講菖蒲ê葉ná親像劍，叫做蒲劒 ，會斬妖邪。所以有時用黃紙寫一對按呢講：蒲劒沖天皇斗現，艾旗坤地神鬼驚。
也有因為chiah-ê草名kap好話kāng音韻。親像講，「插艾ē勇健，」「插榕會清閒，」抑是講，「插榕khah健龍。」也菖蒲chit字， kap字siāng音，向望會昌盛 。
( 5 )午時水
Chit日ê中晝ê水叫做午時水(抑是叫做五時水) ，若落去洗浴會消災解厄，若chhiūⁿ起來啉會治百症。看瑣碎錄 ：五月五日午時取井花水沐浴，一年疫氣不侵，俗採艾柳蒲揉以浴。
其他iáu有kúi-nā項風俗，總是只有講起以上chit幾項現時iáu tī台灣teh流行ê風俗就好。
由來
查考五日節就是teh祭屈原 ê日。屈原是戰國時代楚國懷王 ê人臣，名平 ，原 ，是伊ê字名，也名靈均 ，出世tī周顯王 26年( B . . 343 ) 。 Tī周赧王 30年( B . . 285 )是官階真kôan ，做三閭大夫掌管王族昭 ，屈 ，景三族。可惜受著上官大夫靳尚 in一班ê誹謗，就失了懷王ê信任。伊就寫一篇「離騷」  ，向望懷王反省。可惜無達目的，到懷王ê囝襄王續kā伊貶去長沙 。一片忠心ê屈原就寫9篇真好ê文章，就是惜誦 ，涉江( Sia̍p- kang)，哀郢 ，抽思 ，懷沙 ，思美人 ，惜往日 ) ，橘頌 kap悲囘風 ，來陳述伊ê志氣。
總是伊ê志氣無受採納，最後就做漁夫辭 ， 5月初5跳落泊羅江 ，就是現時ê錢塘江自盡。楚國ê人聽著伊投水自盡，敢緊使船去chhōe ，總是chhōe無，因為看伊忠貞高潔ê精神， m̄甘伊投水，才用按呢敬拜伊。
結論
對歷史看起來，屈原是一個事實ê人物，特別是楊子江文學ê泰斗。論伊ê忠貞潔白ê精神是thang可取，總是伊ê死生觀是無值得咱聖徒數念。對儒教ê道理來看尚且無可取。試想孔子也bat拄著比伊khah深ê艱苦，困於陳邦 ，但是忍苦耐勞，無厭世輕生，韓愈(韓文公)為著苦勸迎佛骨受貶去潮州，也甘願忍受，無自殺。
何況咱ê主講，「 Tio̍h夯家己ê十字架來tòe我。」所以對chit款厭世輕生自殺ê人， m̄-nā m̄-thang敬拜伊，也bē- thang hō͘咱數念。
其餘以上所講chiah-ê風俗lóng有異端譴損，自然m̄-thang趁。

媽祖以外，在台灣第一濟人拜ê就是城隍爺 。一般發音m̄著， lóng叫做「城王爺。」
照日政時代ê調查，全省有24間城隍廟。 Ta̍k ê祭日lóng無甚麼相siāng 。 Tī chia排tī 5月中，是因為台灣省內第一大ê叫做府城隍是tī台南市， (古早叫做府城) ，伊ê祭日是5月11日。也全省第一濟人teh燒香敬拜ê就是台北市大稻埕ê城隍廟，伊ê祭日也是5月中ê 13號。
現時世俗敬拜城隍看伊做一個tī陰間kap陽間teh賞善罰惡( sióng-siān hoa̍t- ok ) ê神明。城隍廟排疊親像古早ê衙門，服事伊做親像一個地方ê行政司法官 。 Tī大陸裡每年清明kap 7月15 ，一年兩擺著出來境內出巡，宛然省長，縣長ê巡視。台灣是ta̍k年ê節日著出巡。 Hit- ê盛大無khah輸媽祖ê祭典。無論官民，若代誌辦bē明，就去城隍爺ê面前poa̍h杯，咒誓，有時著去廟內過暝，叫做「睏城隍，」向望伊託夢指示。地方若有亢旱瘟疫，就請出來出巡，向望伊消災解厄。
由來
禮記有記講，「天子大八蜡，水庸居七。」意思是講，皇帝tī年尾ê時著獻祭hō͘ 8 ê神明ê大祭祀，也水庸就是第7位ê神明。水庸意思，就是城隍 。
城隍照字所寫ê意思城就是城牆，隍就是城外ê 「壕溝。」
對按呢看，城隍原來m̄是歷史上ê甚麼人物。 (卻有一說，講是漢高祖ê忠臣灌嬰( Kòan Eng)，總是無確實ê根據) 。不過是將古早皇帝所teh祭ê 8 ê神八蜡 ，就是先嗇( Sian- sek ) ，司嗇( Su-sek ) ，農( Lông)， (Iû-piáu-choat ) ，猫虎 ，坊 ，水庸 ，昆蟲等Chit中間ê第7 ê神，就是水庸，意思是溝窟，看溝窟做神明teh敬拜。
對歷史來看，北齊 ê時( A . . 561 )就有teh服事ê款。到後唐愍帝 ê時( A . . 1030 )才冊封做王爵 ，世俗就稱做城隍爺。總是hit-tia̍p iáu-bōe有起廟，造像。到明朝 ê時，將城隍加封續分等級。
(1)管理全國ê叫做天下都城隍。
(2)管理一省ê叫做都城隍。
(3)管理一府ê叫做府城隍。
(4)管理一州ê叫做州城隍。
(5)管理一縣ê叫做。
Koh封
府城隍做公爵 ，號做威靈公 。
州城隍做侯爵 ，號做綏靖侯 。
縣城隍做伯爵 ，號做顯佑伯 。
明太祖 20年下詔各府，州，縣著改築城隍廟親像衙門，內面排疊親像衙門ê公堂，拄拄親像今仔日ê城隍廟ê款式。
又koh傳說，人若做好死去， thang應城隍ê考試，合格ê若有缺，玉皇就派伊去做某州，縣ê城隍。
結論
對以上ê故典來看，城隍純粹是屬tī無中取有捏造ê荒唐，自然無議論ê餘地。寫chiah-ê m̄是只有beh hō͘咱知m̄-thang趁若定；要緊是beh hō͘咱bat來好膽苦勸咱ê厝邊去邪歸正，來服事保護人ê上帝， kap chhōa in來信耶穌，得著赦免罪，就免驚後日受審判， m̄-nā免受地獄ê刑罰， koh thang得著救主ê拯救，得著天堂永遠ê福氣。

7月7日，通俗叫七娘媽生，七娘媽是gín-ná ê保護神，無囝ê人對伊求囝，囝兒若破病，叫七娘媽醫治；所以16歲以下ê gín-ná lóng求七娘媽保庇gâu大漢，好育飼。 Beh求ê時著下願，保庇gín-ná無事到16歲成長，就beh刣豬倒羊答謝，抑是做戲，獻金，做社會慈善ê路用。 Gín-ná若成長到16歲， hit年ê 7月7日著實行伊所下ê願刣豬答謝七娘媽ê保庇。 Chit- ê以後， gín-ná就漸脫離七娘媽ê保護。
另外ê傳說， 7月7日也叫七夕 ，流傳講是牽牛 kap織女兩粒星度過天河相會ê日，牛郎真貧惰， ta̍k日食飯ê碗lóng無洗，積hē teh ，到hit暝雖罔ōe- thang kap織女相會， iáu-kú織女為著洗hiah-ni̍h濟ê碗(一年份) ，到洗好ê時天已經光， m̄-nā兩人無時間thang團圓，講話，無情ê宇宙運轉無停，將chit兩人漸漸kā in分離，以後一年久才thang koh相見。 Koh有一說講：
織女tòa天河ê東爿，是天帝ê查某孫，生做媠koh賢慧，真gâu織錦布kap繡花。天河ê北爿有青年叫牽牛郎，真骨力作田。天帝看著牛郎勤勉，所以將織女配hō͘伊。無phah算成婚以後，兩人變貧惰，男不耕，女不織。天帝大受氣， kā in分居，一個hō͘ in tòa天河ê南爿，一個tī北爿，只有容允in一年一擺，就是7月初7暝hō͘ in度過天河相會。
七夕ê迷信iáu有乞巧會( khit- khá- hōe)，七娘媽生hit暝， tī月下排香桌，星花，果子，白粉，胭脂，祈禱了後，提紅kap白ê粉各一半也tī空中就會變做美人，設使tī月下穿針若會過，就變做針黹真gâu ê女子。
結論.
以上chit款民間ê傳說屬tī冇古，咱聖徒的確m̄-thang信， m̄-thang趁。

俗稱孝好兄弟仔，日本人叫「施餓鬼會」，抑是「盆祭」  ，實在ê名是「盂蘭盆會」 ( Û-lân-phûn-hōe)才著。確實tī甚麼時代設起，無甚麼知影。盂蘭兩字是梵語 ，印度話，意思是救倒懸 ，盆是器具，照釋經所記：
目蓮以母在餓鬼中，佛令作盂蘭盆會，於七月十五日，以百味五菓著盆中供養十方大德，而後母得食也。
Koh再tī王幼學綱目集覽hit本ê內面有記「唐代宗大歷三年秋七月內出盂蘭盆賜章敬寺。」對以上所記hō͘咱知，盂蘭盆會是tī唐代設起，也創設者是目蓮。
目蓮是甚麼人？
照重增搜神記kap明一統志chiah-ê冊有記講是地藏王 。
目蓮常師事如來，始創盂蘭盆會以救其母於餓鬼之苦，唐肅宗至德，渡海居青陽九華山，以巖間白土雜飯食之，人以為異，年九十九忽召其徒告別跌坐函中遂沒，為地藏王。
目蓮kap如來ê關係。
照頂面所記目蓮是做如來ê徒弟。伊創盂蘭盆會，也是佛ê命令，如來是周朝莊王時代ê人，目蓮是唐代ê人，周kap唐相差1 , 400年，怎樣目蓮會tī如來死後koh出現tī唐代創盂蘭盆會。若講目蓮kap如來是siāng時代ê人，按呢伊是活1 , 400年久tī世間。 M̄-kú照重增搜神記所講目蓮tī唐肅宗至德間渡海居青陽九華山99歲ê時，召伊ê徒弟kap in離別，以後做地藏王。按呢關係目蓮ê傳說奇奇怪怪到極。
創盂蘭盆會ê理由
是講目蓮看著伊ê老母tī地獄做餓鬼，佛才命令伊tī 7月15日煮百項芳味kap五果貯滿器具來hō͘伊ê老母，伊ê老母得著食， m̄免koh做餓鬼。 Chit款ê代誌本是個人ê祭祀，可惜當時ê皇帝也受著奸臣王縉ê鼓舞迷惑，致到出盂蘭盆賜章敬寺，後代ê百姓富豪趁chit款祭鬼ê歹風俗到今仔日。
辯駁
1 )請問世間學目蓮做盂蘭盆ê人， in有ta̍k ê看著家己ê老母抑是老父tī地獄做餓鬼仔無？若無， in按呢做是大大藐視著家己ê父母，因為世間人ê老母無的確ta̍k ê親像目蓮ê老母，死了lóng tī地獄做餓鬼。
2 )目蓮ê老母做有影tī地獄做餓鬼，目蓮為著伊做盂蘭盆祭食飽了，應該著自按呢超生上天堂，乜使著tī ta̍k年7月15繼續做祭，顯明伊ê老母永遠tī地獄做餓鬼。
3 )盂蘭盆經卻有解釋講，目蓮chit款ê所做是好，所以世間行孝行ê人應該著學伊ê款做盂蘭盆會來供養伊ê父母。 M̄是因為伊ê老母有tī地獄做餓鬼仔無？若按呢koh-khah著細膩，因為人tī世間ê時著食世間ê物，死了後是無食，假使若講死鬼也會食，一年普渡一擺是無夠額。
4 )有人講鬼是無來食， kan-ta鼻味就會飽，若按呢講，咱m̄免做盂蘭盆祭(特別) ，因為ta̍k日咱著煮3頓，餓鬼聽好自由來鼻味，就會飽。
5 )盂蘭盆經koh講：是佛弟子修孝順者應念念中憶父母，乃至七世父母，年年七月十五日，常以孝慈，憶所生父母，作盂蘭盆，施佛及僧，以報父母長養之恩。
43
按呢講有khah進步，就是七月半做盂蘭盆會是beh數念父母養飼ê恩。若按呢咱今仔日ê母親節可以代替7月半盂蘭盆會。
結論
過去tī台灣7月ê普渡是一個大大浪費ê節期。七月1日開鬼門，到月尾關鬼門chit中間，各地農村，城市ê開費真驚人。近年來政府出力改善風俗，統一拜拜，有漸漸收效，限制做戲刣豬。咱基督徒m̄-nā m̄-thang參插tī chit款祭鬼ê歹風俗反轉著kap政府協力改善。

8月15中秋節是太陰娘娘 ê生日，普通ê家庭lóng排香桌，月餅，茶果，燒金祭月娘。 Gín-ná若厚病疼，去對月娘祈願講真有應效。
月餅
月餅叫中秋餅，照慣例tī節期以前就相送hō͘親成，朋友。抑是主管，頭家，也有人排月餅拜土地公抑是其他ê神明。 Tī chit日，教書房ê先生著將中秋餅分hō͘所教ê學生；也學生著包紅包回禮送先生。
中秋暝賞月
8月15暝，各家庭著點燈結綵，迎花燈，放炮，一家團圓，啉酒，食中秋餅，歡喜賞月，讀冊人有作詩會，臆燈猜。
傳說講8月15暝愈晏睏愈長命，查某gín-ná愈晏睏，老母會長命，所以在室女lóng m̄敢早睏，也有人利用chit暝poa̍h-kiáu到天光，未婚ê男女tī chit暗對月娘求良緣 ，未懷孕ê婦女求生囝，也有求好運ê聽香 ，這lóng是迷信，歹風俗。
拋繡球
古早富家ê千金chhōe無拄好ê匹配，婚期過慢，就tī 8月15暝， hō͘伊ê小姐上kôan樓拋繡球， hit暝未婚ê男子聚集tī樓腳。小姐thang照伊ê意思，將繡球拋hō͘意中 ê人， hō͘人拋著ê青年bē- thang推辭，著做伊ê丈夫。
宋朝ê時代有一個富家ê姑娘拋繡球，去拋著一個乞食名呂蒙正，父母真反對嫁hō͘乞食青年，總是一位小姐甘願kap呂蒙正結婚，做乞食。後來呂蒙正立志讀冊，考著狀元 ，所以有留一首詩到今仔日。
八月十五是中秋，千金小姐拋繡球，繡球拋落呂蒙正，爹媽趕出不收留。

9月初9叫做重陽，因為9 ê數是陽數 ，又koh月kap日lóng相siāng九字，兩字重疊，所以叫做重陽 。世俗看chit日做一個節，請客宴會。特別tī chit日愛出門peh上山去山頂啉酒快樂。所以chit日iáu一個名叫做登高節 。
由來：
有一說，是講， chit日是重陽帝君 ê生日。
Koh一說，關係登高 ê故事，看『續齊諧記 』有講： 
費長房令桓景九月九日，囊茱萸登高以避禍。
意思是講，費長房命令伊ê徒弟桓景講： 「 9月初9著離開伊ê厝，用袋仔袋茱萸(一款藥草ê名)去山裡來閃避災禍。」流傳講伊hit日果然照按呢行。 Hit ê-hng一下轉來，看著kui內面ê豬狗精牲lóng死了了。
結論：
頂面所講hit本續齊諧記 ，是teh寫莊子 ê譬喻ê冊，算是一款荒唐ê故事。所以咱聖徒m̄-thang按呢做。
登山遠足對健康siōng是好。總是無的確tī chit日。

冬至節，就是冬至ê日，是日時最短ê日，對chit日起，日時漸漸khah長，暝漸漸khah短，有人講冬節暝睏bē天光，就是暝長ê緣故。總是對chit日起一陽來復，到新曆12月22日日頭拄好行到赤道以南23度半ê所在，所以chit- ê緯度線也叫做冬至線，來到chia日頭koh再轉ǹg北。冬至節普通lóng講冬節。古早時ê官衙lóng有辦桌開宴會，現在本省人tī chit日有搓冬節圓來食，也chiah-ê圓仔貯3碗排tī祖先ê位牌，有時也獻三牲，抑是五牲，點香燭，放炮，燒金紙，拜祖公，神明。 Koh再田庄ê所在，農家khah常將圓仔一，兩粒糊tī古井，門，窗，桌頂，櫃頂，雞椆，豬椆，牛椆，感謝神明ê保庇，求六畜生湠興旺。
用冬節做買賣契約ê日。
台灣ê舊慣，土地ê贌耕，買賣，抵當， khah常tī 8月15中秋hit時先講好勢，到冬至chit日才實行契約，有chit號習慣。 M̄-nā按呢， beh定著契約ê期限， khah常是用冬節做標準；譬喻到冬節前3日，抑是冬節後5日，現時chiah-ê舊慣已經漸漸無去。總是食冬節圓了，就算做加一歲， chit- ê觀念iáu有。
結論：
論節氣ê事， tī第18面。清明ê所在已經有講起，詳細請看hit段就會知。若是tī hit日拜神祭獻ê事，咱聖徒自然m̄-thang學。

十二月16號，叫做尾牙，因為2月初2 ，叫做頭牙。台灣ê生理人khah常用每月初2 kap 16做牙。做牙ê意思是拜土地公，求保庇，大趁錢，一年ê中間，頭牙kap尾牙做khah大，每月ê初2 ， 16做khah小，尾牙算是hit年ê路尾擺做牙，所以最盛大， tī chit日生理人kap作穡人lóng刣雞，刣鴨，備辦牲禮去拜土地公，也煮生臊請店員，抑是厝內面teh用ê工人。照舊慣， tī尾牙chit日，頭家著講明伊所用ê店員明年beh繼續koh用，抑是beh kā伊辭頭路， m̄ koh用伊。厝內面所用ê工人， beh kā伊升級，抑是降級，著決定，續thang知in知影。

照流傳， tī chit日地上各廟宇kap家家ê神明lóng總升天， beh將下界ê人一年久ê所做，好，歹去奏hō͘天頂ê玉皇上帝知影。所以為著beh送chiah-ê神明，透早家家戶戶著排牲禮，燒金紙，放炮來歡送，有人將黃色ê紙糊馬抑是轎 ，叫做神馬，燒來hō͘ hiah-ê神明thang騎，抑是坐到天頂去。 Chit日也叫做送神，有人炊甜粿去送親成，朋友，厝邊，拄著喪事ê家庭無炊粿，伊ê親成，抑是朋友著做來送。
筅煙筒，掃厝內
十二月24日，也是清掃厝內，洗器具，椅桌，筅煙筒ê日。照本省人ê迷信，厝內面，外面，家私雜物lóng有神明，平常日beh清掃，無張持振動異動chiah-ê物件，會hō͘神明受氣，動著，煞著，續起破病，因為按呢，無啥敢拚掃。總是chit日地上所有一切ê神明lóng升天不在， chit- ê機會來清掃，徙動物件lóng bē犯著。過去日據時代，本省人無啥愛拚掃厝內，常常犯著清潔法。這m̄是講本省人無衛生思想，有一部分ê原因，就是對以上所講ê迷信來。

十二月24送神去天頂，著到明年正月初4迎神hit日，神明才有koh來，照理， chit中間地上應該著無神明tī-teh 。總是流傳講送神ê隔日25日，天頂ê神明下降落來，代理地上ê神明看顧世間人，所以才叫做天神下降日。 Tī chit日bē使得討舊欠債ê債，抑是借金，有人bē記得， chit日去kā人迫討hō͘人phah ，也無thang加講話。

本省人過去有育新婦仔 ê習慣，所育ê新婦仔若到結婚ê適當年齡，就tī hit年ê年尾設法hō͘ in婚姻，這叫做「合房」，抑是做大人， sak做堆，期日khah常是過年暝昏29暝，抑是30暝。古早是強制，不管本人ê意志怎樣，序大人teh主意。會揀tī年尾ê因端，也是因為hit時送神了， m̄免koh看日， bē犯著神煞， ta̍k項thang khah從簡，節省濟濟費用，近來tī 12月ná濟人嫁娶， hit- ê因端：一面是想講當等神明升天去， bē受著惡煞。若tī chit月ê中間婚姻，大家teh忙過年，經濟會thang大大節省。
結論
以上17 ， 18 kap 19項所有ê慣俗， lóng是出對迷信。咱聖徒m̄-nā m̄-thang趁， koh著盡力改革，移風易俗， chhōa人信主耶穌得著救。

源起頭男女無分別，太昊就是伏羲 ，起頭制定嫁娶，用雙領ê鹿皮做禮物，是因為古早無布疋，是穿鳥，獸ê皮，所以用做禮物。後代六禮中ê納幣就是對chia起。 ( ，，， ~ 。，，，， ~ ) 。
女媧 kap太昊siāng母，幫贊太昊正婚姻，所以稱做神媒 ( ， ~ ) 。 Taⁿ 「婚」意思是黃昏暗，是黃昏暗囝婿才照禮數去娶新娘，「姻」是有所靠，是女子因為有所倚靠ta-po͘人才來過伊( ，，，，，，， ~ ) 。 ( ，，， ~ ) 。 ( ， ~ ) 。 Chit款ê風俗kap聖經ê風俗相親像(創29 ： 23 ；太25 ： 1~ 6 ) 。

三代( ，，做三代) ，以前「姓 」 kap 「氏 」有分別， ta-po͘人有「氏」 ê稱號，婦人人是用「姓」，「氏」 thang分別尊貴卑賤。尊貴ê有「氏」，下賤ê有名無「氏」。所以古早「姓」 lóng揀kap 「女」字有關係ê字，親像姬，姜，姒，媯等。 Chit- ê 「姓」是teh證明門風，血統kap決定婚姻要緊ê根據亦「是」用做天子諸侯 ê國號 ，若是對三代以來變遷做表彰尊貴ê人ê稱號。 ( ，，，，，， ~ ) 。總是秦始皇吞六國以來，六國ê後裔失落in ê地位，降做庶民 ，所以「氏」也續無去；用「氏」做「姓」後來漸漸混亂去。
白虎通講m̄-thang娶siāng姓ê 。娶siāng姓，一國siāng血脈，到尾無囝孫。」 (  ， ) 。左傳也講，「男女siāng姓，囝孫bē興旺」 實在對周朝ê禮儀就siāng姓無嫁娶 。 M̄-nā siāng姓， iáu有甚麼叫做半爿厝內，就kúi-nā姓講是siāng祖先，親像周，蘇，連，抑是陳，胡，姚，抑是徐，余，佘，涂等，是siâng祖先，所以bē使得嫁娶。譬喻陳，胡，姚原來是siāng祖，平平是舜帝(Sùn-tè) ê後裔，也hit-ê關係是按呢：姚( Iâu)姓「姚」，名重華( Tiōng-hôa ) 。胡( Ô͘ )庸( Iông ， )將大查某囝大姬配胡公( ，「」」 )陳後來周朝武王有封舜ê後裔，胡公滿tī陳國，胡公滿ê囝孫續用國做姓( 「，」 ~ ) 。因為按呢，若照在來ê慣例，陳，胡，姚三字姓bē用得嫁娶，其餘徐，余，佘，涂等，也bē使得嫁娶。
不過siāng姓無嫁娶是beh防止近親結婚。總是chit- ê事bē徹底，因為姓會變動，親像分囝，有時分別姓ê gín-á食咱ê姓，抑是hō͘人招，生囝著食外家ê姓，也有因為外家無ta-po͘丁，所以查某囝嫁出， iáu-kú生囝著有一個來頂外家，就是食外家ê姓。所以表面上無siāng姓，窮真siāng姓ê真濟。 Koh siāng姓無結親，若是防止近親結婚，我想姑表，抑是姨表牽ê結親，是比siāng姓ê 3等親iáu khah親，是koh-khah m̄-thang 。
Taⁿ左傳有講起近親結婚ē khah bē生湠 。 Chit- ê事對遺傳學來講，無根據，雖然達爾文 bat講，「若久長繼續近親結婚，就親像世間一般所信ē減少伊ê大，體力kap生湠，甚至會成做畸形ê原因。」若是後來經過濟濟專門學者ê考察，研究ê結果，並無chit號事實( A . Thomson ： ， P . 409~ ) 。
照優生學(人種改良學， Eugenics ) ê結論：人ê形體ê變化抑是病tek性質，抑是精神的性質ê遺傳， hit- ê優性 kap劣性 ê關係，確實lóng照孟德爾 ê法則 ê結果。孟德爾是牧師， 1822年出世， 1843年做牧師，對1856年起10年久tī禮拜堂ê花園研究植物ê雜種。 1865年將伊所研究ê結果發表tī布龍 ê博物學會報 ，可惜無人teh注意。 1884年過身。若是伊研究ê價值到1990年才得著世界ê重視，普通稱做「孟德爾學說」 抑是「孟德爾法則」 ( ” s ) 。
1 .雜種有「優性」  AA 。「劣性」  aa ê現象，所承受ê遺傳因子比別ê因子 khah優勝，就是親像tó一爿ê序大人~成老父，仔成老母~就是優性khah贏劣性，有顯出ê形質，現在性是「優性」，無顯出ê形質，潛在性就是「劣性」。
2 .雜種ê第2代( F2 )會出現第1代( F1 )所潛在ê ，分離父母( P ) ê形質，照一定ê數成做現在性（優3 ：劣1 ) 。
3 .若優性AA×AA= AA ，是第一純粹ê優性。
「劣性」 aa×aa ，是第一純粹ê 「劣性」。
總是AA×aa= Aa A ( a ) 。 Hit- ê定律是( A+ a ) 2= AA+ 2Aa+ aa ， A ( a ) ×A ( a )= AA+ 2A ( a )+ aa ， (紅) × （紅）=紅紅白白
按呢外觀上健全ê近親結婚，結果會生出¼ ê不健全ê ， 2/ 4 ê雜種(外觀上健全ê ) ，只有¼ ê健全ê 。
4 .幾項遺傳ê例
a )無屬tī破病ê
頭毛： Khiû ，烏，是「優性」 AA 。
直，紅，是「劣性」 aa 。
皮膚：色素濟，烏，是「優性」 AA
色素少，白，是「劣性」 aa 。
b )畸形ê遺傳
指頭仔黏作伙， khah濟支指頭仔( 11指等) ，對gâu流汗致到無頭毛， khi̍h嘴等， lóng是「優性」 AA 。普通ê是「劣性」 aa 。
)破病ê遺傳
糖尿病，白內障，綠內障，雞仔目，色盲，某種ê神經病， lóng是優性AA 。
羊癇(豬母癲) ，精神薄弱等，是「劣性」 aa 。
5 .好遺傳ê家譜
愛華德( Jonathan ) ê家譜，到A . . 1900年伊ê囝孫總數1394人ê中間：大學畢業259 ，最大學會會長13 ，大學教授65 ，出名ê醫生60 ，傳教師，神學教授100 ，陸海軍ê士官75 ，出名ê文事，記者60~有價值ê著作135種，重要ê雜誌18種， ~法律家100 ，判官30 ，公共事業者80 ，省長10 ，元老院ê議員3 ，副總統一人。
6 .惡質ê遺傳
朱克( Jo͘k ) ê家譜。伊是一個討魚人，貧惰koh放縱( A . . 1720年出世) ，有5 ê查某囝，經過5代，囝孫共1400人(其中200人是外人來kap in結婚ê ) 。中間：夭折ê 300 ，其餘900人中，放蕩ê 310 ，著受養育院照料病弱者440 ，重罪犯130 ，做賊ê 60 ，刣人ê 7 ，婦人人一半以上做娼妓。
Taⁿ咱知人m̄是動物仔植物， bē- thang完全分離優性kap劣性，所以近親結婚真m̄好，設使若確實有真好ê單位性質ê世系，就近親結婚是真好。總是若有病的單位性質，雖然當事者兩人外觀上健全，照頂面ê法則A ( a ) ×A ( a )= AA+ 2A ( a )+ aa ， kap實例，就m̄-thang近親結婚。
按呢婚姻ê根本條件不在siāng姓仔無siāng姓，要緊是著調查世系，確定單位性質就是遺傳因子，總是社會上，倫理上， siāng姓無結婚是thang防止亂倫 。

古早是父母主婚，所以是父母teh選擇。近來khah有尊重男女當事者ê意見，不過tī古早teh選擇ê條件是：
總講，在來選擇ê目標，財產地位做第一，品行健康做第二。近來進一步是美貌，健康要緊。
其實古早文中子就真排斥婚姻teh論財產ê事，伊講，「婚姻論財產ê事是番仔ê教示，古早男女lóng是揀德行做要緊，無用錢財做禮數」  。
Taⁿ咱聖徒koh-khah m̄-thang用財產，地位做選擇ê標準。聖徒選擇ê標準第一是信仰，因為信仰是一切，雖然是信主ê家，也著斟酌本人ê信仰，第二自然是身體kap品性。亞伯拉罕ê老奴僕為著以撒選擇某ê條件(創24 ： 13 ， 14 ) ，不止thang做參考，深信上帝ê攝理，用品性做條件！

中國古早不止重禮貌， ta̍k項lóng愛照禮數，婚姻也愛照6禮 ，真複雜。
六禮就是( 1 )問名。 ( 2 )訂盟。 ( 3 )納采。 ( 4 )納幣。 ( 5 )請期。 ( 6 )親迎。
1 ) .問名
就是「提八字」抑是講「提生時」有人報親成兩爿探聽了條件有合，媒人才提生時，是用一寸闊8寸長紅紙條仔寫男女當事者ê生年，月，日，時。
男ê寫乾造O͘年O月O͘日O時建生。
女ê寫坤造O͘年O月O͘日O時瑞生。
字數著雙字， m̄-thang奇字。男女兩家交換生時了，著將生時hē tī神明ê面前奉香3日久。 Chit中間若家內有相罵， phah m̄見物，抑是摃破甚麼物，抑是拄著甚麼m̄拄好ê事，按呢就是歹兆頭，姻緣就bē成立，若lóng順序，就thang進行講親事。一面託看命仙算生時(排4柱) ，算看好命仔歹命，算了若好命，就正式講條件。按呢chit- ê八字是決定親事ê重要ê條件，有關係好命仔歹命，所以查某gín-á khah常拜託看命仙做好命ê假生時。查某gín-á若3 ， 6 ， 9月生ê號做破月，破格。所以若父母khah斟酌ê就報戶口也改做好命ê生時，所以講，「女命無真，男命無假」  。
論算命，看命，抑是卜卦， lóng是一種中國哲學ê推論，就是用五行，，，， ) ê相生相剋來推論ê ；有時仔湊崁hō͘推著。其實人ê運命一切lóng是上主teh安排攝理，全宇宙ê榮枯盛衰，全歷史ê演變也lóng是上帝teh主宰。所以信徒的確m̄-thang信看命仔算命；雖然對解剖學上來講骨相 ê相命法淡薄kap人ê性格有多少ê關係，若是人ê性格也是對主基督會改造。「人若tiàm tī基督，就是做新創造ê 」 ( II哥5 ： 17 ) 。
2 )訂盟
就是「捾訂」抑是講「定婚」，是婚姻成立頭一擺送訂金ê儀式，所以也稱做「提訂」，抑是講「小聘。」古早聘金普通是240箍抑是120箍，現金不等第。俗語講，有ê人嫁囝，無ê人賣囝，」其實女家要求聘金偌濟拄偌濟，是不該，因為m̄是買賣，男家要求嫁妝著偌濟也是m̄合適，要緊是娶人物， m̄是beh娶物件。反一面來講，男家，女家lóng愛好看，膨昌，聘金送鬥濟，抑是嫁妝過鬥濟，金規十斤，甚至佮田園，有時散鄉人也借錢來teh嫁查某囝，後來還錢才teh怨嘆。總講，關係聘金制度，咱聖徒著互相理解，著相當ê改革，要緊m̄-thang奢華。
Taⁿ訂婚著揀雙日ê好日，媒人kap男家è親長(父，母) ，親戚(老父ê姊妹) ，送禮物去女家(古早送禮物是1 )紅綢， 2 )金花， 3 )金環， 4 )手指(金ê kap銅ê ， 5 )豬肉， 6 )喜酒， 7 )羊， 8 )糕仔， 9 )紅綢2尺4 ， 10 )烏紗綢7尺， 11 )大燭， 12 )炮， 13 )禮香， 14 )耳鉤， 15 )荖花(米荖) ， 16 )禮餅， 17 )蓮蕉花(意思是連連招囝孫，連連招好運) 。
女家準備歡迎
a)甜茶。
訂式了，查某gín-á (婚約ê )請甜茶， chit時男家ê親戚，就斟酌觀察伊ê身體，容貌，態度，了後就kā硩茶甌(硩紅包) 。看了若有合格，就請求掛手指。
b )掛手指。
女家就hō͘查某gín-á tī大廳，坐ǹg外面，男家ê親長就近前牽查某gín-á ê手，看伊ê手相 ，看手掌有軟無？ (軟， koh幼是好命) 。有斷掌無？ (斷掌ta-po͘做相公，斷掌查某守空房) 。若lóng好，就將所準備ê金手指kap銅手指，縛紅紗，掛tī查某gín-á倒手ê中指。
銅手指，意思表明夫婦同心，抑是一心，同體。
)縛紅紗。
嫁娶ê物件khah濟lóng愛縛紅紗，意思taⁿ已經注訂啦。
這是唐朝韋固ê故事。韋固(Úi-kò͘)當teh chhōe親成， tī路裡看見一個老人teh tī一腳布袋ǹg月teh看冊，就問teh看甚麼冊？應講，是天下婚姻ê冊。 Koh問，布袋té甚麼？應講，是紅紗， thang縛人夫婦ê腳，無論是偌遠ê人，抑是冤仇，若縛著lóng bē走閃得。所以hit- ê老人稱做月下老人 ，就是媒人，也紅紗表明注訂ê 。
總是咱深信夫婦是上帝所配合ê ，就免koh用紅紗來縛lah ！
訂婚ê禮物kap其他ê費用實在無少，設使到時看了無合格才soah ，就損失m̄是小可。 Koh女家也有體面問題，所以近來到tī訂婚ê中間兩爿lóng有相當ê探聽，調查kap對看，若lóng好勢才訂婚。
Taⁿ關係訂婚。猶太古早ê風俗檢采thang做參考，看創24 ： 13 ， 14 ， 16~ 19 ， 22， 47 。
近來續男女先交陪了才訂婚。照起工是訂婚了才thang正式交陪， koh tī交陪ê期間著保持神聖ê交陪，決斷m̄-thang盤過程度，若情bē禁得，著緊結婚。
Koh近來訂婚有真浪費，女家加一重ê負擔，訂婚要緊是著舉行禮拜式，男女tī兩家親人ê面前kap tī上帝ê面前立約， beh持守神聖ê交陪到tī結婚ê日，簡單ê禮物交換， kap訂婚ê記號，掛手指，後來簡單作伙食中晝頓， m̄-thang請客。 Koh關係禮物ê事，訂金，手指，禮餅， （兩家同意下) ，以外m̄-thang用。
3 )納采
就是送聘金，抑是講「完聘」請日師看好日來完聘，男家倩人扛楹，因為chit日送去女家ê物，聘金以外也著辦盤，若khah有ê人著扛幾若楹( siāⁿ ) ，也倩鼓吹吹去。一路ê順序：
1 )鼓吹隊抑是樂隊， 2 )禮帖 ，婚書 ，就是婚姻ê證詞，男家是，女家是， 3 )聘金， 4 )大餅， 5 )荖花(米荖) ， 6 )冰糖， 7 )冬瓜， 8 )柿粿， 9 )桔餅 ， 10 )麵線， (表長歲壽，百年偕老） ， 11 )豬，羊， 12 )福圓，就是龍眼乾) ， 13 )糖仔路(萬字糖，八角糖) ， 14 )閹雞兩隻， 15 )鴨母兩隻， 16 )大燭， 17 )禮香， 18 )衫仔裙，手環，手指， 19 )媒人。到位女家燒金放炮，也燒香奉告神明kap祖公，後來新娘著燒香拜跪，就點收禮物。福圓是囝婿ê目睭，所以絕對m̄-thang收，閹雞、鴨母也是男家ê福份，著lóng回，豬，羊，收肉就好，腳著愛回，其他酌量收，嫁妝若濟收濟，少收少，也著硩ê禮物，是囝婿ê鞋，襪，帽， kap其他。
Tī chit層，咱信徒絕對m̄-thang看甚麼好日，上帝kā咱安排ê ta̍k日都好，不過要緊m̄-thang致到影響著聖日ê敬拜上帝。 Koh禮物ê中間大燭，禮香自然m̄-thang用，其他有包含譴損ê ，親像麵線，福圓等， lóng m̄-thang用， koh- khah要緊m̄-thang誇張浪費，兩家盡量參詳節省費用，聘金，大餅，衫仔裙，兩家同意ê份量以外m̄-thang用。
4 )納幣
是thang知女家結婚期日一項ê行事，是對男家送禮物去女家，上古是用雙領鹿皮(參看41面婚姻) ，也對女家送嫁妝去男家，現在省略無teh實行。
5 )請期
一般是叫做「擔箱」就是thang知娶新娘ê日子，代先請日師看好日，自然著看男女兩家lóng好ê日。
照舊慣，結婚ê時期khah濟tī舊曆10月到隔年3月間看好日，其中12月第一濟，因為若無遵照六禮就會沖犯著神明，會受責罰，若是12月尾，地上ê神明lóng上天無tī-teh (參看38面送神kap 39面婚姻月) ，所以，雖然無照六禮，也免受責罰，因為經濟的關係，有時結婚式lóng延期tī 12月尾。
感謝上帝，賞賜咱ta̍k日lóng是好，不過7日ê中間一日著做聖日歸hō͘伊， tī hit日專心敬拜伊，以外ta̍k日lóng是好，也免驚會沖犯著啥物，所以咱信徒不管甚麼時日lóng好，不過因為免得影響著聖日，若揀tī拜2到拜5 ê中間khah好。
6 )親迎
就是娶新娘，對請期到親迎ê中間iáu有kúi-nā項行事。
a)屎尿盤
就是結婚式前一項ê行事，是上轎以前送禮物去女家，所以也講「轎前盤」  。就是結婚式前男家送豬腳，麵線kap餅去女家，意思是beh答謝新娘ê老母me屎la̍k尿ê恩情。現時chit- ê禮數無teh守，真可惜。 Taⁿ雖然無teh守， iáu-kú切切向望做囝兒，做人ê囝婿應該常常存chit號ê孝心。
b)打盤
婚姻ta̍k ê行事送禮物kap 12款ê食物等，叫做「盤」，也teh準備chiah-ê叫做「辦盤」  。原來是因為驚了完聘ê時送禮物siuⁿ少，就另外加一捾錢， (古早ê錢中央有四角框，用錢絭，就是細條索仔貫kui捾，一捾差不多一萬ê錢) 。近來因為辦hiah-ê盤費氣， koh若khah遠ê所在無利便，就參詳用打ê ，就是打盤。 Koh有一個時chūn對社會ê有識者主倡風俗著改善。所以「訂盟」「納采」「請期」省略做一擺。可惜m̄知tī時koh復興「訂盟」訂婚ê禮數，所以盡量省略好，若愛守chit- ê禮數著節省費用，只有舉行訂婚ê禮拜式就好， m̄-thang請客。
)以外有甚麼「勁轎腳 」，「挽面」，「上頭戴髻 」，「食姊妹桌」等，了後才妝新娘。 Chiah-ê近來有ê已經廢無，因為真鎮時間，致到有時hō͘人等新娘等規晡，也ta̍k項lóng有包含譴損tī-teh ，咱信徒絕對lóng m̄-thang koh有hit款ê行事。對親迎到結婚式iáu有幾若項：
)安米篩。
在來新娘beh入轎，出轎， lóng著遮米篩，轎後也著安米篩，近來用自動車猶原iáu teh安米篩，米篩著畫八卦 ，這是真大ê譴損。
原來是桃花女kap周公teh鬥法，周公揀天兵日beh娶新娘，所以桃花女就用米篩畫八卦來祭天兵。
因為按呢，咱聖徒絕對m̄-thang用。
e )竹梳，肉。
Tī親迎 ê siāng頭前著一個人夯一支掛尾ê青竹，縛一塊肉。這也是譴損，也是桃花女kap周公ê鬥法。
周公請白虎神beh來害桃花女，所以桃花女就用按呢來祭白虎神。聖徒自然m̄-thang用。
)請出轎
新娘到位。
1 )媒人著對新娘kia̍h鎖匙hō͘新囝婿，新囝婿著tī天中央來開所提來嫁妝ê鎖，講按呢才會生後生。自然是譴損。
2 )新囝婿著kia̍h葵扇摃轎頂，用腳踢轎門， hō͘新娘著一驚，講按呢新娘才會驚惶順服丈夫。
聖經ê教示m̄是用哄嚇hō͘婦人人順服，是著用疼( I̍hs 5 ： 33 ) 。
3 ) Gín-ná捧紅柑來請新娘出轎，意思是將來夫婦會親像紅柑甜蜜，團圓。團圓是對基督ê疼， m̄是紅柑。
g ) Hāⁿ烘爐。
轎前著chhāi烘爐， hē生炭 hō͘新娘hāⁿ ，是講生炭才會生炭， (有所在是用kē椅仔hō͘新娘踏落來) ，有時用瓦khǹg火炭，頂面hē淨香束柴， hō͘新娘hāⁿ過去。是驚了看新娘ê人，中間有帶孝ê (帶孝ê是無清氣) ，所以著洗淨，當然是異端，聖徒m̄-thang按呢做。
h )掖鉛
新娘teh-beh入大廳ê代先，婆仔，抑是媒人著用鉛粉掖厝內， kap新囝婿kap in ê家族，講，「人未到，緣先到，」按呢新娘才會有人緣，得人疼，自然是譴損，聖徒m̄-thang koh用che 。
i )掖花，牽紙條( tape ) 。
有一項聖徒猶原著考慮ê ，就是tī結婚式後，新郎新婦beh出禮拜堂ê時， in ê親友kap人客大家真歡喜，對新郎新婦掖花， (有時無用花，是用五色紙切幼幼來掖) ，抑是tàn紙條( tape ) 。這雖然是出tī歡喜無意識teh做，總是咱愛小可來想。有老先生講這原來是teh創治新郎，新婦ê ，是無意思，也照聽英國無chit號風俗， tī歐洲德國抑是荷蘭等國，卻有chit號風俗。照聽講是對東洋傳入歐洲ê風俗，起頭是掖粟仔，意思是gâu生湠。若是按呢，就咱猶原莫得用，因為有包含譴損， koh phah亂hit- ê莊嚴。

婚姻若成立， tī訂婚抑是完聘ê時lóng有hēng親成朋友，報in知chit- ê好事，所以親朋戚友探聽知結婚ê期日，就是到親迎前抑是出轎前，就提賀禮(物抑是錢)去kā男家抑是女家祝賀， lóng著用紅紙包。對男家ê祝賀是寫「結婚之慶」，對女家ê祝賀是寫「粧奩」，chit款ê字句，信徒也thang用。

論春聯ê事，請看第1面以下。總是婚姻ê時也lóng有貼紅門聯，所以春聯以外ê聯對，有分類印tī附錄， hō͘欠用ê人做參考。

嫁妝濟少是照人ê力量，甘， m̄甘，總是有一項bē無得，就是「肚裙」，是生囝ê時thang用ê ，按呢是預祝生產，也著鬥項，就是著鬥到12項，抑是10項，所以「肚裙」以外著有犁頭生，火炭，粟種，鳳梨花，其他lóng是kap生湠有關係ê意思， lóng是譴損， lóng是異端，聖徒lóng m̄-thang按呢做。

新囝婿，新娘beh入厝內， lóng著真細膩， m̄-thang踏著戶碇， koh新娘lóng有tòe一個婆仔來， thang打扎新娘，也thang念好話，入房新娘囝婿坐對面， chit時擔「子孫桶 」 ê就捾囝孫桶入來( 「子孫桶」普通講「腰桶」，原早查某人是用這teh洗浴， koh生囝也是生tī chit- ê腰桶，所以叫做囝孫桶) 。 Ná捾入來ná念四句， lóng是念好話，舉一個例：
子孫桶捾高高，生子生孫中狀元。
子孫桶捾震動，生子生孫做相公。
子孫桶過戶閾，夫妻家和萬事成。
子孫桶捾入房，百年偕老心和同。
念一句就賞一包紅包。 Chit款ê事近來有改良，總是田庄iáu真濟人teh用。總是chit款好話，四句咱信徒m̄-thang用，也免hit款儀式。 Khah要緊對起厝就有浴間kap便所ê設備，就自然免koh用腰桶洗浴，也是著按呢才有衛生。

進房了就房內排圓桌，新娘囝婿坐對面，婆仔tī中間教in食，續kā in念好話。代先食圓，起頭隨人食一粒，後來才對換碗koh食一粒。食圓意思是一家夫婦和合團圓。
後來就食酒薰桌，著備辦12碗， 6碗臊6碗菜， lóng是婆仔用箸挾hō͘ in食(是比lè若定，無實在食) ， ta̍k碗lóng著念好話。舉一個例：
食雞，才會起家。
食魷魚，生囝好育飼。
食鹿，全壽福祿。
食豬肚，囝婿大地步。
食肉丸，萬事圓。
食魚， ( 1 )食魚頷下，快做老父。 ( 2 )食魚尾叉，快做ta-ke 。
以上是6碗臊ê ， koh來是食6碗菜ê 。
食福圓，生囝生孫中狀元。
食紅棗，年年好。
食冬瓜，大發花(大發財ê意思) 。
食芋，新郎好頭路，新娘快大肚。
食甜豆，夫妻食到老老。
食甜桔，好尾結。
這lóng是異端譴損，人ê gâu ，頇慢，好額，散， m̄是念好話就會， ta̍k項lóng是照天父ê旨意所安排，所以聖徒絕對m̄-thang學。

合婚了，請人客hit ê-hng ，新囝婿ê朋友聚集鬧新娘房。創治新娘，有時鬧到半暝。
起源講是因為古早有狐狸精愛來害新郎，新婦，新娘房愛khah濟人khah鬧熱， khah有人氣，就是陽氣khah強，就狐狸精m̄敢來。若是古早蘇東波 ê小妹嫁秦小遊 ê時，秦小遊ê朋友真濟，鬧房鬧到天beh光一兩點，所以蘇小姐就做詩來罵in ，對按呢人就唸甚麼四句，刁難新娘。按呢這m̄-nā是歹風俗，也是有大大譴損tī-teh ，聖徒的確m̄-thang有chit號風俗。
以外念四句，念好話lóng m̄應該。算命，看命，秤命也是不該，因為一切lóng是上帝teh攝理。見若誠心信靠主，伊lóng kā咱安排拄好，咱按呢信來吟聖詩164首才有意義。

這是歐美ê慣俗，結婚後30日間， ta̍k日啉蜜糖水抑是蜜水，所以稱做「蜜月 」。 Tī chit月日中新郎新婦khah濟相chhōa去新婚旅行，叫做「渡蜜月」
Hō͘新婚夫婦一個期間有特權thang清閒，過甜蜜ê生活是真好ê事，照申命記人道的律法」，新娶某ê人m̄-thang去交戰，也m̄-thang交代伊辦理甚麼事， thang hō͘伊tī家內清閒一年」 (申24 ： 5 ) 。可惜現時ê社會bē- thang做到按呢，若ē- thang親像歐美有一月日ê特權也是好， koh-khah向望chit- ê甜蜜ê生活m̄是一月日抑是一年，是著tī主ê內面經過甜蜜ê生活到一世人。

原早結婚後3日舅仔著探房，提餅kap紅花來，花著會結子ê ，新娘頭殼ê花今仔日著換，所以也叫做「換花」
到第4日就是「頭轉客」，新娘囝婿相娶去女家。近來簡省改結婚ê隔日就頭轉kheh 。囝婿著帶禮餅kap米荖做禮物。女家頭一擺迎接新囝婿，請親成來kap囝婿相識，續開祝筵，所以普通講「請囝婿」。 Khah早ta̍k項lóng愛照禮數，所以lóng著倩禮生做伴thang打扎囝婿，因為古早ê禮數真囉嗦，厝邊抑是親成有人過頭麻煩續ná親像teh刁難囝婿，續變做創治囝婿，漸漸變歹風俗，近來已經無按呢。也chit日囝婿著備辦紅包hō͘新娘ê公媽，父母，兄弟kap gín-ná ，也公媽，父母著包重倍kā伊回。
論包紅包ê事，盡量著廢khah好，因為有包無齊著，續生起無好感情，所以兩家代先參詳，大家省略khah好。
請囝婿大概是中晝， (都市khah濟是請ê-hng ) 。請了著會面，到日beh暗才轉去，是對「暗暗摸生ta-po͘ 」 ê迷信來。
所著回ê禮物是米糕豆，紅桃，柑仔，芎蕉， iáu兩項siāng要緊，就是掛尾甘蔗kap chhōa路雞一對。掛尾甘蔗意思是甜著有頭有尾， koh甘蔗著插tī園裡hō͘伊生湠。一對雞仔著顧hō͘大隻生湠， lóng是表明生湠。
Taⁿ會甜蜜ê生活有頭有尾，不在tī甘蔗，是在tī夫婦有持守主ê教示，有守合婚ê時所誓ê約仔無， koh會生湠bē生湠lóng是上帝ê恩典。所以聖徒的確m̄-thang學hit號譴損。 Koh請囝婿也莫得誇張浪費，盡量請親族來kap囝婿相識就好。

婦人人有娠ê時有種種ê迷信。
1 )胎神 。頭一項講有胎神，所以厝內一切ê物件lóng m̄-thang撨振動，抑是釘甚麼物，驚了會動著，若動著就會腹肚疼抑是落胎，抑是難產。若動著就請司公來安胎。實在夠額迷信，撨物振動kap胎兒thài有關係？不過有娠ê婦人人若身體m̄拄好，抑是提過頭重ê物，就兼差發生故障，若按呢khah好去chhōe醫生，抑是漢藥店拆「安胎飲 」煎來食khah妥當。
2 ) M̄-thang看傀儡戲，愛生著軟骨ê 。
3 ) M̄-thang hāⁿ牛索，牛12月日才會生，所以若hāⁿ著牛索著捾12月日。
4 ) M̄-thang hāⁿ著秤，若hāⁿ著會捾16月日。
5 ) M̄-thang縛物件，愛生著香櫞手ê 。
6 ) M̄-thang鉸物，愛生著缺嘴ê 。
7 ) M̄-thang thīⁿ衫褲抑是chǹg甚麼物，愛生著青暝ê ，等。
這lóng是無稽之談ê迷信，不過有娠ê中間「胎教 」著真注意，家庭ê環境著顧hō͘伊清幽，要緊m̄-thang相激，抑是有甚麼特別ê刺激，家庭著有敬虔ê氛圍氣，胎兒才有好ê影響。

原早有幾若款ê名。
a )乳名 ，出世ê時所號ê名，大概出世一禮拜抑是10日內著號名報戶口。
b )土名。是別人看伊ê性質，容貌kā伊綽號ê ，常常比乳名khah通行。
)冊名。入學ê時先生kā號ê ，師弟間kap同學間， khah常用ê名。
)字名 。 Ta-po͘--ê 16歲成年ê時先生koh kā伊號ê ，尊屬以外叫字名khah有禮數。
e )號 。有官做ê人kap有學位ê人lóng有伊ê號。
)諡名 。死後才送伊ê名，有爵位( ê ) kap以上ê人，是對朝廷下賜ê 。
Taⁿ在來teh號名ê標準，大概ta-po͘--ê lóng號陽性ê名，親像，，等。查某ê是號陰性ê名，親像，，等，詳細是
1 )用五行號名 。
是用配五行配合生年，月，日，時來號名。 Khah常倩看命仙排四柱，看是欠甚麼，若欠水ê人就kā號。
2)用倫序號名 。
就是照字伨號名，是用一句好句4字來號，親像。
3)觸景ê號名 。
照出世hit時ê情境來號名，親像春天時生ê ，就名春生。
4 )指地號名 。
親像等。
5)托庇號名 。
就是得神明，得福運來號名，親像，，等。
6 )厭勝號名 。
厭勝是厭邪氣來khah贏伊ê意思， gín-á出世就hō͘看命仙算，若歹運ê gín-á就刁工號䆀名，邪神才會厭賤，按呢才會好育飼，親像，等，這是迷信，信徒絕對m̄-thang學。
7 )照形態號名 。
親像大頭，闊嘴。
8 )賦性號名 。
看gín-á ê性質號名，親像愛哮，聰明等。
9 )假物號名 。
借別物ê名詞來號名，親像龍，鳳，虎，石頭等。
10 )故典號名 。
中流以上智識階級ê人khah常用故典來號gín-á ê名，親像欽賢 ，鴻鳴等。
近來有一款字劃數ê迷信，就是算姓名ê字劃ê數額來定人ê運命，因為按呢偌濟人苦心teh改姓名，苦心倩人算字劃來名gín-á ê名。
咱著深知teh管理人ê運命ê是上帝，咱常常聽見兩個siāng名， siāng姓，字劃lóng平濟，總是一個真好，一個真䆀 ，所以m̄-thang趁hit號迷信。

“Bā-hio̍h, bā-hio̍h ! Poe chiūⁿ soaⁿ, gín-ná khoài chò koaⁿ , 
若查某ê就只有念「 Bā-hio̍h ， bā-hio̍h 」若定。
也著煮雞酒油飯拜佛。 Chiah-ê lóng是譴損，信徒m̄-thang學。
後頭著送「頭尾」，就是對頭殼到腳所著用ê物，就是衫褲，鞋襪，帽，銀牌，抑是金鎖鏈等，以外做「 4月日」抑是做「度晬」 lóng著，也外家所送來ê物lóng著弔卍字做號

大概好事ê布類，特別做滿月， 4月日，抑是度晬ê gín-á衫， ta̍k項lóng用紅紗弔ê記號，就是弔卍字。
Chit- ê記號是佛教ê記號，叫做，是佛心ê記號。
既然是按呢，咱基督徒減thang koh弔chit號記號？我想m̄免，若愛弔，就著弔十字，是基督ê十字架，因為檢采有人愛分別是外家來做滿月，抑是做度晬ê ，所以若愛弔，就弔十字做記號。

台灣人對喪事禮數真殷勤，致意koh複雜。查考hit- ê原因有幾若項。

有人講「死soah ，死tō soah 」。這檢采是teh講「三寸氣一下斷，萬事soah 」按呢是講三寸氣若斷，就肉體上ê事lóng soah 。 M̄-kú hit- ê三寸氣到底是甚麼？人lóng會經驗著tī眠夢中見著相離遠遠ê親人抑是故舊ê朋友， koh有人tī出外中ē見著死去ê至親報伊知伊死ê事抑是tī夢遊病(一般講hō͘魔神仔mo͘--去)奇異ê現象，來看出人m̄是kan-ta tī肉體teh活，是iáu有一個「三寸氣」才會活，聖經也明明教示咱「上帝用土粉chhiau做人，歕氣入伊ê鼻孔，伊就成活ê靈魂」 (創2 ： 7 ) 。
Taⁿ chit- ê氣抑是三寸氣， ta̍k國ê人lóng有in ê名稱，也lóng對古早就teh講：羅馬人稱做「 Manes ，」波斯人稱做「，」印度人稱做「，」希臘人是稱做「 Tehoi ，」就是咱所teh講ê 「靈魂」。也埃及人稱chit- ê靈魂做「 Ba 」。 Chit- ê 「 Ba 」離開身軀了後， thang去Osiris所備辦ê樂園，後來beh koh穿伊原本ê身軀koh活( : lonia ， : teh ) 。
Tī chit層咱中國ê思想是講「遊魂離魄 」。 Taⁿ到底「魂」 kap 「魄」是甚麼？照易經講「魂」是人ê精神，離開形體iáu-kú會thang存在ê ( 「」 ) 。照左傳 ê註，是講附形ê靈是「魄」，附氣ê神是「魂」，也附形ê靈就是拄仔出世ê時，有耳目，知識，腳手ê運動，啼叫ê聲( 「。」「。，，，，，，，，」 )禮記是講「魄」是形體，歸tī地； 「魂」是氣，歸tī天。 ( 「，。」「，，，。」」，」 ) 。
不過古早人tī經驗kap眠夢信有靈魂，有遊魂離魄ê觀念，續生出「精靈崇拜( Cheng-lêng chông-pài ) 」(Spiritism) ，續進步到tī 「祖靈崇拜( Chó͘-lêng chông-pài ) 」(Ancestor Worship) 。
總是對錯誤ê科學思想生出「唯物主義 」續講「死soah ，死soah 」「死鬼夯重枷無人看見」 m̄信有靈魂，致到人放膽非非作歹，無父無君，無惡不作，拳頭母tàu大粒，強欺弱，弱肉強食，破壞人倫道德，敗壞社會ê秩序，否認孝道。 M̄認上帝，無驚審判。
若是咱著確實知「人有一擺死。以後有審判(來9 ： 27 ) 。「因為咱眾人lóng的確著顯明tī基督ê公座前， hō͘ ta̍k人照伊對身軀所行ê代誌，或是好，或是歹，來受報應」 ( II林5 ： 10 ) 。

頂面所講ê 「遊魂離魄」 ê事。道教ê人解說「魂」是「陽神」「魄」是「陰神」 ( 「，」 )續講「魄」是「精」 ( 「，」 )甚至講有「三魂七魄」 ( 「。，。，。，。，，，，，，，，」 )總講「七魄」是身軀內ê無清氣ê鬼，不過道教ê人是講「魄」是tī墓內，「魂」著落陰間 ，照生前所行ê好歹受審判，著經過10殿ê閻羅王ê審判。
第1殿：秦廣王。
保護生前有好所行ê人，派護衛chhōa伊過金橋，準備thang去西天。
第2殿：楚更王。
割舌地獄：唆弄人相告，抑是害人ê ，著割舌。
剪刀地獄：唆弄人ê某koh去嫁別人ê著斬指頭仔。
吊鐵樹地獄：講白賊害人，使弄hō͘人父囝，兄弟無和ê ，著吊鐵樹。
第3殿：宋帝王。
孽鏡台地獄：犯罪ê人m̄認伊ê罪ê時，用chit- ê鏡kā照，就好歹即時明白。
落炊地獄：厚話ê查某人，抑是陷害人ê ，著落籠床炊。
第4殿：五觀王。
銅柱地獄：刣人放火ê ，著攬銅柱(銅柱內火不時teh to̍h ，銅柱不時是燒kah紅kòng-kòng ) 。
劍山地獄：欺瞞神佛，殺害禽獸ê ，著褪赤腳peh劍山。
寒冰地獄：通姦害夫，墮胎，招人poa̍h-kiáu ，無看顧父母，無仁無義ê ，著褪赤體落tī冷吱吱ê冰塊ê內面。
第5殿：閻羅王。
油鼎地獄：做賊，詐欺，結黨，做歹，誣告，拐誘，共謀，橫領，搶提人ê ，著落油鼎糋。
第6殿：卡城王。
牛坑地獄：傷害人ê性命，刣禽獸ê ，著落tī野牛ê坑裡， hō͘野牛觸死。
石壓地獄：絞死人，硩死gín-á--ê ，著用大石硩死。
舂臼地獄：撮汰五穀， ná食ná講不平ê人，著落舂臼舂。
第7殿：泰山王。
Óng-sí-siâⁿ tē-ge̍k : Hō͘ iá-siù kā-sí-- ê , tiàu--sí , chū-sat-- ê , tio̍h lo̍h chit ê tē-ge̍k siū- khó͘ .
第8殿：平等王。
火山地獄：啉酒ê和尚，司公，偷提公金，公物ê ，放火燒山ê ，著上火山。
落磨地獄：和尚司公撮汰五穀ê ，做賊ê ，食臊ê ，著落石磨磨。
第9殿：都市王。
刀鋸地獄：拐誘人ê子弟，婦女ê ， seng-lí人唬人食人(唬人ê秤頭，食人斤兩等) ，著用鋸仔鋸。拍獵ê人著hō͘虎咬死
第10殿：轉輪王。
歹款待禽獸ê ，轉世做禽獸；刣人萬世bē-thang轉世，著到最後ê審判，好人轉世做好人，有特別做好ê人就thang送伊去西天升佛。
既然按呢，囝兒孫親像在生m̄甘序大人受苦，死後猶原愛伊ê靈魂享福，就生出chiah-ê做功德，超度，祭獻ê禮數。

因為信靈魂親像生前會看顧囝孫，所以囝孫著猶原照舊孝敬in ，向望in保庇，才有頂面所講ê祖靈崇拜 。這也是咱中國ê孝道思想，孔子有祖一做「謹慎序大人ê臨終， koh著追念祖靈」  ，續教示父母在生著照禮數服事in ，死ê時著照禮數安葬，照禮數kā伊祭獻，孝子teh服事序大人有三條道理： 
在生著奉養，死ê時著哀傷，哀傷了後著祭獻，奉養著看有尊敬順服仔無？哀傷著看有悲哀仔無？祭獻要緊是著恭敬( ，，。， ： ，， ： ，， ) 。
可惜孔子所教示ê孝道，道教koh解chhoa̍h去，造出「 24孝」 ê故事，親像丁蘭hiah不孝ê人，老母死了才裝神主(家神排)來kā伊孝，按呢也上「 24孝山」也算做孝子，致到敗壞人倫，濟濟不孝囝，在生不孝，到父母死了才teh孝， koh有濟濟ê異端，對按呢就生出真濟複雜ê禮數。
Tī chia只有討論幾項現時有teh流行ê風俗，特別kap咱聖教有關係ê做參考。

病人若食藥， khit爐丹，問神託佛lóng無效，知影會死ê時，就將病人搬出來廳頭hō͘伊斷氣；這叫做搬舖，抑是徙舖，有時叫做摒廳。照古例， ta-po͘人是正寢，查某人是內寢。所以男ê khǹg正爿，女ê khǹg倒爿ê廳邊khah好過ê人是臨時搭一個眠床，普通人是用竹箄khòe tī土kat頂chhu草蓆。艱苦人有時只有chhu稻草若定。
大人死才有搬舖， gín-á就無，只有對眠床徙落去房間ê土腳若定。又koh雖然是大人，若hit內面有比死人khah序大ê人iáu tī-teh ê時，就bē- thang搬tī廳頭，只有thang搬出來護龍仔若定。總是若是hit家ê功勞者，親像大囝抑是叔，伯，就不在此限。
原來：搬舖是迷信ê做法。因為世俗信講人若tī眠床裡斷氣，到死ê時tī陰間著夯眠床枷，因為驚了按呢，就趁伊bōe斷氣ê時趕緊chhiau-chhe̍k kā伊搬徙去廳頭。
咱聖徒：的確m̄-thang按呢信， m̄-thang按呢行。咱著請牧師來禮拜，抑是家內ê人聚集替伊祈禱， hō͘伊備辦心便便thang見咱ê主。特別伊tī世間ē時若有甚麼挾嫌ê事，著tī hit- tia̍p設法hō͘伊認罪，相赦免，求天父tī咱ê主ê名赦免伊ê罪， hō͘伊thang穿主ê白衫清氣平安轉去咱父ê家。
為著入木抑是告別式ê都合上， tī廳頭khah好勢，因為按呢著將遺骸移徙來廳頭是姑不將；總是m̄-thang親像世俗chit款迷信ê動機， tī伊bōe斷氣ê時來chhiau-chhe̍k 。

十二歲以內夭壽死ê ，抑是不孝， gâu毀壞父公ê家伙ê囝兒叫做討債囝，抑是叫做「夭壽仔」 chit款囝若死無搬舖，也無叫司公道士。
原來：世俗人信講這是因為祖公tī前世有欠人ê錢無還，所以債權者轉世來出世做債務者ê囝孫，來開伊ê家伙，無講無tàⁿ來強制執行伊ê債權。
咱聖徒： M̄-thang按呢信，對細囝ê臨終也著照典禮來舉式安葬。

Beh hō͘死人穿ê衣服叫做壽衣 ，著代先hō͘孝男穿。 Tī廳前ê簾簷hē一個壺，囥一塊細塊椅仔
普通喪事ê數字lóng是用奇數，所以衫仔也是算5重， 7重，抑是11重。男ê 2領褲，女ê 3領裙。 Chiah-ê khah常在生就做便便。有時是嫁出ê查某囝tī 61大生日ê時做轉來hō͘序大人，叫做張老衫仔褲。
原來： Chit款套衫是迷信，流傳講，吳三桂降清 ê時ê約束生歸清，死歸明 。
咱聖徒： M̄-thang趁。總是著備辦清氣相ê衣服來張穿是應該。有人愛用白衫，表明清氣是好。

序大人死ê時，序細ê衣服lóng著換，婦人人ê頭毛著tháu ，除去一切ê裝艷； taⁿ-po͘人著褪帽，褪鞋，穿素服。另外著備辦穿插，用麻袋，抑是白布所做ê ，照ta̍k人ê親疏來做，這叫做孝服抑是喪服，來分hō͘ beh會葬ê親人ta̍k ê lóng有。這叫做分孝服。
原來：這是表示悲哀ê意思，親像舊約時代穿麻衫ê悲傷，無甚麼迷信ê由來。
咱聖徒： Thang照ta̍k地方ê風俗所定親疏ê記號來穿。有教會有備辦便便thang應喪家ê借用，也是好。

人已經死，著用水kā伊洗身軀。孝男著提瓷坩仔chhōa內面ê人lóng穿孝服去溪裡舀流水。到位著用兩sián錢來跋杯，問看thang無，若聖筶就kā hiat落水，意思是beh kā買水，後來燒銀紙念好話，才捧hiah-ê水轉來。這叫做乞水，水提轉來了，著請好命人來kā伊洗身軀。用竹仔nge̍h白布ùn水對遺骸劃劃比比leh ， ná比ná念好話，無影實在kā伊洗浴。按呢叫做沐浴。
原來：意思是好，總是方法有迷信。
咱聖徒： M̄-thang學人乞水。總是著用藥水抑是清氣水來洗遺骸，是真好ê事。然後才張穿。無論男女，面貌著梳妝打扮hō͘伊好看才好。

台灣人除去特殊ê事情以外lóng愛土葬。所用ê棺木(棺材) ，抑是叫做大厝lóng真細膩選擇。人已經死，就交代拄好ê人去買。棺木到厝ê時，孝男kap序細lóng著用爬用跪，出去大門口接棺材，這叫做接棺，抑是接板。
原來：意思是好，總是
咱聖徒： M̄-thang用跪抑是用爬來迎接。

拄著死失ê時，將喪事發表hō͘親人朋友知影ê事叫做發喪，抑是報白。早年是用人親身去報， taⁿ是用郵便thang知，叫做訃音 。
喪家著用一塊四角ê白紙寫一字忌--字貼tī門前，來hō͘人知chit家有喪事。咱聖徒也thang按呢做。因為忌ê意思是是大人死時ê日。看詞源ê解說：
親喪之日曰忌，今稱凡先人之歿日皆曰忌。
用訃音thang知ê事，不論新聞廣告抑是用批lóng好，咱聖徒thang做總是有2項著細膩。
頭一項：用語著細膩，因為有ê無合咱ê聖教ê道理，親像死去叫做成佛 ，抑是講在堂設靈等， ê句讀的確m̄-thang用。
Koh一項： M̄- thang浪費誇張。摘要領簡潔就好。親像
Chiah-ê文句雖然無m̄好， iáu-kú這是當然ê事， kap beh通知人知ê事無甚麼關係chit款舖張裝艷ê文句，實在無必要。又koh批後排列遺族親戚，朋友ê名字一大陣，也是節省khah好。
Tī chia舉一個例做參考。
先嚴O͘O主後O年O月O日O時別世，享壽O͘歲。茲定O年O月O日O時，假O͘基督教會堂舉行告別式，忝在至誼，哀此訃聞。孝男O͘O泣血稽顙。

收身屍落棺材叫做入殮抑是入木 ，有時講納棺 ，世俗著看時才thang 。特別對tī hē tī棺材ê物真細膩。有項物是beh suh內面ê水氣，親像蓪草，茶心，粗糠灰，抑是粗紙。總是有ê是對迷信ê意思，親像桃枝，意思是beh hō͘伊tī陰間ê路中thang趕狗，七星枋 (畫太極) ，石頭，熟ê雞卵，豆豉酺(意思是叫伊m̄-thang倒轉來，若beh轉來，著聽候石頭瀾，雞卵出雞仔，豆豉酺發芽才thang轉來) ，過山庫(用白報做，一領細領褲，一腳正thīⁿ ，一腳倒thīⁿ ) ，意思是講伊beh到陰間ê路中若拄著鬼beh kā伊jiok ， thang褪hit領褲hō͘伊穿，鬼穿來穿去teh奇怪ê時伊thang趕緊走。金銀紙kap庫錢，意思beh hō͘死人做路費等等， lóng是迷信。
咱聖徒：入木ê時著請牧師來禮拜，照典禮舉行嚴肅ê入木式。
頂面所講，為著beh持防身屍ê溼氣ê物件thang hē 。總是其餘迷信ê物件lóng著禁止。 Bat看著人hō͘身屍提白手巾，抑是聖經，聖詩，這也是譴損，著除去才好。

入木了後釘4支釘tī棺材，叫做封釘。若是婦人人著請外家ê序大親像母舅來封釘，孝男著跪teh ，用桶盤捧斧頭kap支釘hō͘母舅封。母舅kan-takia̍h斧頭比4角頭，念好話了，才hō͘別人釘。所念ê話親像。
一點東方甲乙木，子孫代代居福祿， 
二點南方丙丁火，子孫代代發家伙，
三點西方庚申金，子孫代代發黃金，
四點北方壬癸水，子孫代代大富貴，
五點中央戊己土，子孫壽元如彭祖。
中央hit支叫做「子孫釘」，細細，會釘tī板頭，孝男才用嘴咬起來，然後削一支棺材肉kap hit支釘囥tī靈桌仔ê香爐，囥到提桌ê時才做伙燒。
咱聖徒： Tio̍h請傳教者抑是長執來封釘。萬一若外家無信主， thang體貼in ，請母舅封釘，總是m̄-thang用跪ê捧釘hō͘伊。

禮物有真濟款，大概： ( 1 )牲禮。 ( 2 )糕餅。 ( 3 )果子。 ( 4 )金錢。 ( 5 )聯軸。 ( 6 )花環。
咱聖徒：的確m̄-thang用牲禮。糕餅kap果子kā人覓喪。因為chiah-ê是祭祀ê路用。
若是金錢，聯軸，布疋，抑是鮮花，做花盆，花環， lóng thang用。不過著細膩hiah-ê用語kap過頭浪費ê事。以下講做參考。
1 )金錢。
包金錢覓喪ê時，寫tī禮囊ê用語真濟句。以下chiah-ê句是世俗teh用，咱聖徒m̄-thang--ê 。香奠( hiuⁿ-tiān)，代 ，靈前 。
咱聖徒thang用ê ：弔 ，弔儀 。有一句真好ê句咱thang用ê ，就是賻金 ，抑是賻儀( hù-gî)。 ê意思，是以財助喪儀也(用金錢來幫贊喪事ê路用) 。
2 )聯軸。
用布疋做聯軸kā人māi喪是好，總是聯軸ê文句著細膩， m̄-thang凊彩交代店裡ê人kā咱寫。以下chiah-ê文句m̄-thang用。
駕返道山，化鶴仙逝，駕鶴西歸，駕返瑤池，慈雲西逝，型往西天，
以下ê文句咱thang用。
德望常照，老成凋謝，大德可方，哲人其萎，典型猶存，音容宛在，
以上對ta-po͘人ê路用。
慈德風淒，女宗安仰。慈德霜摧，懿範長留，彤管流芳，母儀足式。
以上對婦人人ê路用。
chiah-ê lóng是一般ê文句。咱聖徒若用以下chiah-ê koh-khah好。
魂登天國，先登道岸，駕返帝鄉，早到天堂。辭塵歸帝鄉，離世升天堂，帝嘉賓，在帝左右，天堂無憂，樂園永生。
3 )花環。
用鮮花做花環，覓喪也是好，總是m̄-thang誇張浪費。

世俗叫做出山。一般叫司公，抑是道士來主持， tī-chia無必要講起hiah-ê禮式。因為咱聖徒自然m̄-thang趁。不過tī-chia只有講起咱聖徒tī告別式ê時所拄著愛細膩ê事，講幾項就好： 
1 )捻香：
日政時代ê風俗，現時iáu teh流行。聖徒lóng知燒香， kia̍h香來拜m̄好，總是忽略捻香做表敬意，常常輕輕去趁。
原來，捻香有幾項ê意思，就是祈禱，洗淨kap引魂。雖然無故典thang稽考， iáu-kú世俗有chit- ê意思。所以咱聖徒的確m̄-thang趁。有人捻香改做捻花，就是提鮮花ê花蕊，抑是花片hē tī靈前。這是捻香ê表明，也是m̄-thang 。
2 )對遺像行禮：
人對tī thang尊敬ê人，抑是伊ê像，有一款欽敬ê心肝，不知不覺hō͘人自發的ē平身低頭 ，這是人êthang性。況兼beh kap hit人一生最後ê告別， koh-khah難免發出chit款ê心情。若是對chit款敬意ê意思ê表示，是無問題。總是要緊m̄-thang掠死人，抑是遺像做神來敬拜。
3 )弔詞：
原來弔詞tī中國叫做弔文。意思是有才調ê人，抑是好人不幸死去ê時，別人用文章表現kā伊安慰，抑是哀惜，這叫做弔文，抑是kā伊弔祭，叫做祭文 。所以弔文lóng是死人做對象，講，「你按怎。你按怎。抑是叫伊來聽，來享受，來受安慰。」
咱聖徒： M̄-thang學按呢。因為咱信人已經死， m̄是神，用寫ê弔文m̄-thang寫按呢，就用講弔詞êm̄- thang按呢講。咱只有thang講起伊ê好德hō͘咱相數念，相勉勵。總是也著細膩， m̄-thang過頭諂媚o-ló 。
4 )樂隊：
咱教會bat禁鼓樂，就是世俗所用ê鑼鼓chhāⁿ 。近來也有人主張m̄-thang用樂隊。
原來：喪事用音樂，親像告別式ê時用風琴也是一款ê音樂。原來m̄是m̄好。要緊不在tī樂器ê款式，是在tī hit- ê樂器所表現ê音韻ê好歹。所以若ē-thang節省免浪費是khah好，若愛用，著細膩選擇拄好ê音調，就是會幫贊人敬虔充滿弔意kap欣慕天堂永活ê福氣ê才好。

無論火葬，抑是土葬，著請傳教師，抑是長執主持禮拜， lóng m̄-thang有異端譴損，親像世俗掖錢，拾鐵釘，向望出丁大趁錢。咱m̄-thang趁。世俗人遺族著phè土hiat落亢。西洋也有hit- ê風俗，意思是表示遺族願意kā伊埋葬。咱無必要趁chit款風俗。不過著細膩埋葬好勢。

死後每第7日ê做功德叫做「做七 」也有分大小旬，奇數(頭旬， 3旬， 5旬7旬)號做「大旬」著大做，雙數( 2旬， 4旬， 6旬)號做「小旬」 khah小做， khah簡略， khah有ê人做7旬， 49日，有人做到11旬77日。套衫(請看張穿) ê時若套7重就著7旬，若套11重就著做11旬。 Tī chit中間早暗著孝2擺飯，孝飯ê時遺族著來靈前跪拜，燒香，燒銀紙，婦女著啼哭。若做7旬，抑是11旬，因為真久孝飯費氣，大概對5旬起，就「寄飯」。就是用袋仔貯淡薄米kap柴排tī靈桌頂，講「幾日久請家己煮」，就免koh孝飯。
若好額人就tī 3旬， 5旬， 7旬，小祥( 1年忌) ，大祥( 3年忌) ê時，著請和尚抑是道士來「做功德」，漳州人是講「過王」。
( 1 )頭旬也叫做「頭7 」就是死後第7日，是大旬，是講死人到第7日才知影家己是死，伊ê靈魂就轉來厝裡哭，遺族m̄-thang比死人khah路尾哭，所以對半暝12點就哭起，到過日中晝，才排牲禮，啼哭，燒銀紙， chit- ê 「頭旬」是後生著負責ê 。
燒銀紙明白，就著「孝王」因為死人每第7日著到「陰司明王」  ê面前受審問，所以著另外對chiah-ê 「明王」獻祭，祈求，就是著香案，排牲禮，壽金，蠟燭，果子等，敬拜燒金。各旬ê明王：
2 sûn~ Chhó͘ kang bêng ông  .
( 2 ) 2旬，也叫做「 2七」是小旬， ta̍k項比頭旬khah簡略。
( 3 ) 3旬，是死後第21日，也叫做「 3七」。 Chit日做客去ê查某囝lóng著轉來做旬。中流以上ê人，是用chiah-ê查某囝所出ê ，來做功德， koh chit日著請扛棺材ê siāng姓ê 。
( 4 ) 4旬，死後第28日，也叫做「 4七」，是小旬。
( 5 ) 5旬，死後第35日，也叫做「 5七」，是大旬， chit日嫁出ê查某孫lóng著轉來做旬。
( 6 ) 6旬，死後第42日，也叫做「 6七」是小旬。
( 7 ) 7旬，死後第49日，也叫做「 7七」是大旬。 Chit日ê做功德kap其他ê費用， lóng是後生負擔。若做7旬若定ê ， chit旬是最後號做「尾旬」
Chiah-ê lóng是譴損，無合聖道，信徒m̄-thang趁，也穩當無人teh按呢做。

「做功德」是囝孫用死人ê名施功德，對按呢來贖死人ê罪孽。有超度 ，會向 ，法事， kap做功德 ， teh做ê時期叫做「做旬」。照頂面所講，著請和尚，抑是道士來做
( 1 )午夜 。就是對下晡3點做到隔日頂晡10點。 Tī喪家結壇，鑼鼓chhāⁿ ，做ê順序是發關 」，「請神 」，「安灶 」，「安監齊 」「召魂 」，「開懺 」，「請祖 」，「打地獄 」，「過橋 」，「做靈偈 」，「請經 」，「七獻 」，「還庫 」，「過王 」，「担經 」，「謝祖( Siā- chó͘)」，「謝神 」。
( 2 )一朝 ，也稱做「一天 」。對早起做到隔早起，就是做一暝日做ê順序是： 「發表 」，「請佛 」，「竪旙( Khiā-hoan ) 」，「安灶 」，「安監齊( An-kam-chê ) 」，「引魂( Ín-hûn ) 」，「開懺 」，「對卷 」，「放赦 」，「獻敬 」，「普施 」，「還庫 」，「過王 」「謝壇 」。
( 3 )二朝 ，抑是講「二天 」。對早起做到隔兩日ê早起，就是做兩暝日。一朝所做以外， koh加添「開梁皇 」，「南北敬 」 koh若ta-po͘--ê著做「拜香山 」，若查某ê著做「拜血盆經 」。
( 4 )三朝，抑是「三天」。對早起做到第3日早起，就是做3暝日。二朝以外著koh加做「金山拜科偈( Kim- soaⁿ pài kho-kiat)」，「拜龍華經( Pài liông-hôa- keng ) 」，「 (Pài tāi-io̍h su-keng ) 」，「放活物( Pàng oa̍h-mi̍h)」 。以外有叫做「一朝速啟 」，就是繼「二朝」是對下晡做到第二日早起。「二朝速啟 」，就是繼「三朝」就是對下晡做到第3早起。
Koh喪家若有希望就著表演「弄鐃 」 kap 「粧觀音( Chng Koan- im)」 。
Chit號浪費， koh無意義ê譴損，信徒也是不該。

世俗人刻墓牌ê字， ê字數是照生，老，病，死，苦落去算， soah尾字m̄-thang著，，。咱m̄-thang按呢信。

世俗人tī清明節著去掛紙祭墓，意思是kā死人翻厝。咱聖徒tī復活節ê時來省墓是真好， koh平常時也m̄-thang忽略序大人ê風水。

咱聖徒自然m̄-thang學世俗做忌孝木主。總是m̄-thang忽略序大人ê忌日。 Tī hit日著請牧師來開追悼會，禮拜，數念序大人ê好德，續去省墓來經過追念ê一日。
其餘關係世俗對喪事ê祭禮iáu真濟。因為khah濟咱自然知是m̄著ê ， tī chia省略。

教會聯對
論門聯ê事tī第一篇第1面以下有講真明， tī第5面也有摘略淡薄春聯 hō͘大家做參考， tī chia將幾若款ê聯對附錄hō͘欠用ê人做參考。大部份是抄錄金井佈道團黃葆真牧師編著ê教會聯文kap佳里教會蘇琳長老佳作數聯
聖, , 
人靠縱橫十架.是非切戒糊塗, 
國無左道生安, , 
,星辰環繞顯主榮, 
道味無窮要細嘗,心虔讀聖經書
,米為濟世珍難及基督生糧
行規矩上天階,奔馳穩健何患崎嶇
握手共行神定禮,今日婚姻蒙主
琴瑟賡和喜事, 
令子賢孫同繼起,感愛
,必偕基督來駕返帝鄉
不作人間福壽翁,鶴聲猶步軍來
他日同君在主前,是祖家君竟永居
我亦就來暫因世情往世間,日化身竟成耳邊風
庭訓不聞子感傷,聖教存救道,送親出殯去紙錢
 載蒙神示孝思,孝思千古獲神恩
主愛高潔施於人,上是宇宙真神
萬邦國道播千秋,贖完億兆愆
 二月十

南台教會史(南部台灣基督長老教會略史)

主後1590年，有一個葡萄牙ê船長駛船經過台灣ê東海岸。因為頭一擺看著chiah-nī súi ê島嶼，就出聲叫講， ；意思是。 Tùi hit-tia̍p起，歐洲人就叫台灣做「」，也中國人叫本島做台灣。 Chit ê美麗島tī西太平洋，離中國大約西南kúi-nā百英里。 Nā tùi廈門坐船來，遠遠就會看著台灣親像一葉長長ê樹葉，抑是親像一尾魚浮tī海面。台灣有chē-chē kôan山，相續做南北ê中央山脈， hō͘本島自然分做東部kap西部。 Siāng kôan ê山13 , 035尺。台灣南到北長249英里，東到西闊倚90英里。樹木青翠，花草茂盛，產物豐富。實在是美麗島，也是寶庫。中央山脈kap東部人口khah少；大多數ê百姓是tòa tī西部ê平洋。
十七世紀以前tùi馬來群島就有kóa人過來tòa台灣。總是到後來tùi中國ê南部有差不多10萬人過來占本島ê西部。 In將chiah-ê tùi馬來過來ê原住民趕入山。 Chiah-ê就是現在山地ê百姓。按呢本島ê人民大多數是tùi福建省kap廣東省過來ê 。

主後1624年8月，荷蘭人來佔台灣ê南部。 Tī 1626年，西班牙人來佔台灣ê北部。到1642年，荷蘭人趕逐北部ê西班牙人，來管台灣全島34年久。 1661年，鄭成功來phah荷蘭人，父囝3代管台灣22年。 Tùi 1683年7月，歸清朝統治212年久。中日戰爭ê結果，馬關條約成立， tùi 1895年台灣就歸屬日本，頭尾50年。 Tī 1945年代，第2次世界大戰結束，台灣就koh歸中國。

台灣雖然是美麗島， iáu-kú早時文化低，迷信深；實在是烏暗ê地界，罪惡ê所在。大大欠用真理ê光來照。
照頂面所講，荷蘭人tī 1624年來佔台灣，就是現時ê台南，漸漸開闊in ê勢力。雖然chit-tia̍p已經有chē-chē tùi福建省過來ê百姓，總是荷蘭人khah愛交陪山內ê番族。因為kap in做生理khah行坦。
主後1627年，荷蘭國基督教ê宣教師干底流到台南開始傳道ê工作。 Tùi hit時起， 37年久，前後有37個宣教師tī本地人ê中間傳道，有ê卻tòa chia無偌久。 In有起一間學校，收70個學生來教in羅馬字。也到1639年，有設一間程度khah好ê學校； chit時bat有485名ê學生。設chit間學校khah要緊是愛教in讀問答kap聖經。

Hit 37名宣教師ê中間，干底流做主任。伊tī 1629年寫批tò去本國，請求講，「若beh派宣教師來， tio̍h派hit號有聖神ê恩賜， koh有同情親切ê性質； m̄驚艱苦， gâu吞忍，好記持快學台灣話ê人來。」着按呢thang知伊不止有精神。 1631年，受召tò去到Ba-tah-bí-a ， 1633年koh再kap Junius做伙來。 In tī Sakam (赤崁台南) ， ( 1639年落成安平ê紅毛城； ＝ tio̍h o-ló上帝ê意思) 。 Koh也tī新港社四鯤身ê附近kap四樹仔做工。荷蘭來傳道ê 13年後( 1639 )有派人來視察。 Hit ê報告ê中間有講，「佈教ê區域是tùi新港社起點到大目降(新化) ，目加琉彎， So͘long社(蕭榔) ， Moatao (麻豆) chit 5社。」又koh後來in也有到(鹿港社) kap Tilosen (諸羅山—現在ê嘉義) 。報告書ê中間也有講當時領洗禮ê人數：新港社1047人(差不多人口ê全部) 。目加琉彎261人(人口1000 ) 。 So͘long社282人(人口2600 ) 。 Tabokang社(大目降) 209人(人口1000人) 。麻豆社215人(人口3000 ) 。照按呢看13年久ê傳道是真好成績。頂面hit兩位宣教師特別熱心傳道； tùi 1629年到1643年，有5400人領洗禮。也hō͘ 500對ê翁某照基督教式來結婚。
荷蘭人因為熱心tī平埔ê教育，所以後來tī新港kap麻豆有設番人教育ê教師養成所。總是到1658年，因為幾項ê理由， tùi平埔ê教育sòa變真消極。顛倒有愛用武力來制止ê傾向。舉例來講， hit時有出禁令貼tī學校kap教會。 Hit ê禁令是寫按呢：
「本地人信偶像ê ， tio̍h tī公眾ê面前用鞭phah ， sòa革出。若有姦淫ê行為ê ， tio̍h tī公眾ê面前用鞭phah ，然後關6年久。其他若有不良ê行為，照荷蘭所訂ê法辦罪。」
經過兩年，卻有改換chit ê禁令，因為知影用嚴法無利益。總是chit時熱心ê宣教師已經無tī-teh ，所以事情khah惡化。有宣教師寫批講，「近來教員ê品行無四正， tùi番人ê感化上不止有阻礙，不如hō͘ in kap番人ê子女結婚較好。」
雖是按呢， iáu-kú荷蘭人beh撤退ê時，新港社ê人lóng真m̄甘離別。有男女各兩人kap in去到Ba-tah-bí-a ， sòa無轉來。荷蘭退去，歸清朝管ê了後，也iáu teh用荷蘭人所教ê羅馬字來寫土地ê契約書。 (契約書所用ê年號tùi康熙到乾隆，嘉慶) 。 Tùi按呢thang知荷蘭人教育ê結果， tī in退去了iáu繼續150年以上。

Tī馬尼拉( Manila )西班牙ê政府聽見荷蘭來佔台灣南部，就計劃beh來佔台灣。主後1626年，西班牙ê遠征隊到台灣ê東海岸， ná測量ná上北； 5月11日到東北部海岸ê Santiago (後來叫做Sam-tiau-kak ) ，隔日入基隆。到16日就舉行台灣ê佔領式。西班牙人佔台灣有起砲台，後來也sòa起天主教堂。 Tī 1635年有行洗禮hō͘ 700名ê平埔族。 Tī北部起頭有5 ， 6個宣教師不止熱心活動做工。有宣教師著問答，抄譯聖經等等。
Tī 1642年，荷蘭人到基隆phah西班牙， liâm-piⁿ較嬴伊。天主教ê勢力也到chia soah ，總是荷蘭人ê基督教tī台灣也是koh無偌久。因為koh 19年後( 1661年) in也hō͘鄭成功(國姓爺)趕出。按呢西班牙來佔北部16年久； khah lím荷蘭佔南部ê一半久。所以in ê教化無啥效果， koh信徒ê數額也不明。總是來台灣ê宣教師lóng總有29名， chē-chē hō͘番人刣死。

Tī 1661年鄭成功來佔台灣，將荷蘭人驅逐出境， hit-chūn有5個宣教師殉教。 In傳道ê工作到chia結束。荷蘭ê宣教師有發行一本問答，一本祈禱ê冊，一本說教集kap本地話ê馬太福音傳。總是in ê工， tī in tò去了hiah緊無去，啥事lóng無留半項？人講hit ê理由，就是因為無留聖經tī百姓ê手。 Che卻m̄是in ê錯誤，反轉thang講是in ê不幸。因為tú-tú tī荷蘭國teh印本地話ê福音傳hit時，荷蘭人受趕逐離開台灣。 Iáu有一項koh-khah大thang可惜ê理由，就是chiah-ê宣教師雖然點算有幾若千名ê改心者， iáu-kú in ê工khah chē是屬tī人工tek ，欠缺靈性。 In無對重傳純粹ê福音；愛用政治tek壓力，世俗ê法度，社會ê勢頭kap世間ê引誘。為著按呢，所以大失敗， thang做人ê鑑戒。

鄭成功佔台灣了，荷蘭人就退去。以後約200年基督教tī台灣bē thang活動，會友ê信心冷淡。經過倚200年ê斷站。到1859年，西班牙人就koh來傳天主教。 Siāng代先來ê宣教師是Jé-in-su博士。伊tī南部傳道以後chē-chē宣教師相續來，熱心出力直直傳到北部去。然後tī台北，台中，高雄，萬金庄，羅厝庄，樹仔腳chiah-ê所在做中心， tī chiah-ê附近傳教。照1932年ê調查， hit時有說教所32位，佈教師39名。信徒：日本人397名，本島人倚6500名，外國人30名。 Tī台北有傳道學校，靜修高等女學校。 Tī台中有仁慈堂 ， tī高雄有養生堂 chit兩間孤兒院。 ( Hit-tia̍p以後天主教tī台灣ê活動，咱tī- chia無beh議論) 。

Chit段ê歷史( tùi 1865年到現在) thang分做5 chām ：
Tùi 1865 — 1894年(宣教開始，迫害多端) 。
Tùi 1895 — 1914年(設教30年，日本領台) 。
Tùi 1915 — 1934年(設教50年，提倡自治) 。
Tùi 1935 — 1944年(設教70年，希望自立) 。
Tùi 1945 —現在(台灣光復，教會光復) 。
Chit 5 chām雖然m̄是tiâu故意做ê ， iáu-kú逐chām hit ê開始ê年閣ê路尾字真tú好lóng是「 5 」字。實在有趣味。
Taⁿ beh分開隨chām來議論：

醫學博士馬雅各( James ， M . . )受英國長老教會ê外國宣道會派過來台灣。 Che是頭一個宣教師。馬醫生畢業愛登堡大學( Un ) ，也bat tiàm病院。伊m̄-nā資格真kôan ，也做教會ê長老。主後1864年正月初2到廈門； tiàm hia學習chit pêng ê言語，備辦愛過來台灣。杜嘉德牧師 chhōa 3位中國信徒：一個有經驗ê佈道家，一個有學習醫療工作ê青年，一個老練ê老兄弟叫做吳文水， kap馬醫生tùi廈門過來。 In tī 5月28日tùi打狗(高雄)上陸。杜牧師kap in做陣tī chit pêng約二月日。 In過幾若日就到台灣府城(台南)傳道。

In大家到台南市， tī 1865年6月16日開始佈道，分真理單。稅一間店tī西門外看西街；頭前做佈道所，後面做藥局， sòa治療患者。 (為著3月16開始工作，所以後來南部大會決議，每年3月第3禮拜日各教會tio̍h舉行設教紀念禮拜) 。差不多10日久， in連續佈道真無閒，也馬醫生每日看50名ê患者。總是人四界風聲，濫糝講歹話kap種種ê謠言。講馬醫生會將耶穌ê名念咒。「挖病人ê心肝來做藥，」 á是講，「挖死人ê目睭去做藥。」講chit款話煽動百姓。 Hit時一般ê人信che做事實，的確beh革逐chiah-ê外國人；罵in做「紅毛番，紅毛鬼。」 In teh佈道受大反對。馬醫生in大家hō͘人用石頭tìm ；歹人規陣來包圍禮拜堂。吳文水去報告官廳，總是官府khah為hiah-ê暴民，反轉命令in tio̍h徙去別位。受強迫倒轉去打狗， tī旗後稅一塊厝， 3坎店面來改築：樓頂做徛家，樓下做拜堂kap醫館， tī- chia醫病傳道，雖是用打狗旗後做根據地， iáu-kú無想beh放sak台南。 Tòa tī- chia傳道，也到附近ê所在宣傳福音；上代先tī埤頭(鳳山) ， chit所在kài好成績。馬醫生寫批hō͘母會，講chit 3個幫手真有路用；特別o-ló文水伯。

廈門ê宣教師宣牧師( . . S . )受請過來台灣巡教會， kap馬醫生tòa chia 5禮拜。 Tī 1866年8月12日，有行洗禮hō͘ 4個大人。 Che是頭水ê果子。 Hit 4個就是陳齊(埤頭人) ，陳和(醫生ê助手) ，高長(高再得ê老爸) ，陳為(溪洲人) 。 Chit 4人ê中間，後來高長有做傳道，盡忠傳福音，幾若擺受迫害險險死。 (伊ê事tī數念hit內面有寫) 。

隔年( 1867 )三月，偕牧師tùi廈門過來問道理，有接納5人入教會。 Chit 5人中有一人名叫莊清風。伊tī淡水駛帆船。一擺伊駛船到tī廈門；有一暝昏kap醫館顧門ê人談論， tùi伊聽著道理。 Tò來淡水就將伊ê偶像毀壞，也聽見tī本島ê南部有基督教會，就步行9日到台南，向望會thang tī-hia chhōe著拜堂。後來伊去打狗，到位是拜六，一身軀lóng是土粉，腳也真疼。隔日，伊聽著福音，用真熱誠來聽， liâm-piⁿ接納真理。伊領洗禮了後，實在真大幫贊教會。總是可惜隔年，伊為著beh tò去本鄉chhōa伊ê婦人人來；到tī左營ê半路， hō͘人用棍仔摃，用石頭tìm死。 Hiah-ê歹人受氣， sòa挖伊ê心肝出來食。 Che是台灣頭一個殉教者。

Tùi開始傳道到今， lóng猶未有牧師thang來定著tòa台灣。所以tio̍h請廈門hit pêng ê宣牧師， á是偕牧師來問道理行洗禮。母會ê宣道部beh chhōe一個志願者過來，實在真為難， m̄-kú無一定ê牧師駐在tī-chia ，也是真費氣。所以in就催逼大會tio̍h派遣李庥牧師過來。結局就kā李庥行按手禮，設立伊做牧師， sòa派伊過來tòa台灣。李庥牧師ê就職典禮非常ê隆重嚴肅。李庥牧師( . Bitchie ) 。Kap牧師娘平平lóng真有宣教師ê精神。 In tī 1867年12月13日到打狗。馬醫生自然是非常歡喜。隔年春天馬醫生去香港chhōa醫生娘過來， thang幫贊家庭kap醫館

1868年是多事多亂ê年。進前年tī埤頭(鳳山) ê北門外有起拜堂。七月tú著攪擾hit時， lóng總ê家私雜物受phah歹瞭總ê家私雜物受phah歹了了，傳道kap醫館ê工也tú著阻擋。年尾差不多倚有20人teh聚集。到1868年5月，匪類放火燒天主教ê拜堂，也beh續來燒埤頭教會ê厝，喝講hiah-ê信道理ê ，是hō͘人用毒水迷氣( kiám-chhái是天主教ê神父所用ê聖火？ ) 。 Hit時高長tī-hia傳道，因為愛beh拆明chit ê相爭ê錯誤hō͘ in理解， sòa受匪類phah 。官府凜凜仔救伊， kā伊關落鳳山縣ê虎頭監。 Koh有別ê傳道師tī 4月24 ê當頭白日hō͘人刣死。後來hiah-ê匪類進前來beh拆拜堂ê時，信徒就趁機會緊緊走去逃命；卻有一兩個hō͘人掠去phah 。 Chit ê事件福建省總督ê委員kap英國領事交涉，有得著圓滿解決。高長經過7禮拜後，才得著tháu放tò去。
埤頭ê攪擾雖然soah去， iáu-kú用惡意四界teh宣傳馬醫生ê歹話。講伊hō͘人告，是因為刣中國人ê gín-á ，用身屍埋tī埤頭伊ê房內ê眠床腳。結局chit ê代誌有查出來： hiah-ê骨，就是告伊ê人用猴骨kap狗骨去埋tī-hia 。
Hit年ê 7月間，馬醫生in有設法koh起一間拜堂tī埤頭，總是liâm-piⁿ koh hō͘兵仔拆到平地。領事去台南見總督，提出嚴重ê抗議。到尾有刑罰歹人， sòa賠教會1167箍，也續出告示講，「百姓若陷害信徒kap宣教師，就beh辦罪；也準宣教師tòa定著ê所在， koh thang自由傳道。」 Chit時陣ê迫害m̄是tùi無智識，是tùi西洋人歹感情所致。因為hit時有kóa外國人tī台灣做樟腦ê生理， kap官府百姓有代誌，受人怨恨。 Tùi按呢宣教師也受影響。總是為著頂面所出ê告示，馬醫生就koh去府城(台南) tiàm Jī-ló-kháu ê Khó͘--chhù 行醫傳道。 Chit所在後來叫做舊樓』 。旗後ê工交代李牧師；也醫療ê事，有得著洋行ê專任醫生萬博士( . Manson )鬥幫贊。 Koh洋行也寄附藥錢， tùi按呢就會thang繼續施療。後來有將台灣府城kap旗後兩所在做中心來傳道。

李庥牧師kap牧師娘熱心做工，無偌久道理就傳到阿里港。嘉義ê大溪厝人黃深和幫贊李牧師做工。黃嘉智做馬醫生ê助手；伊第一代先學習西洋ê醫療，後來tī鳳山家己開業做西醫。 1869年ê年尾，李牧師報告， tī阿里港有23個大人領洗禮， tī埤頭22名，打狗8名。
馬醫生tī台南市內，有得著一間真合用ê厝thang做醫館。 In請兩位山內ê人做差用；是向望別日thang kap hiah-ê山內ê民族接觸。馬醫生tī以前就bat kap一位外國朋友去岡仔林。 In到位受真大歡迎。有老婦人人講，恁白種人是阮ê親情。恁m̄是hiah-ê歹ê中國人。恁叫恁家己做啥款ê百姓？幾若百年久恁kap阮相離開，也今，阮ê目睭霧，無偌久beh死啦；我老人ê目睭看著「紅毛ê親戚」有福氣ah ！
醫館設tī台南了後，有真chē平埔來醫館， kap馬醫生ê倩工做伙tòa 。 In受著好款待，也有機會thang聽道理。馬醫生ê醫館好，名聲真tháu ；山內chē-chē病人出來台南就近馬醫生。得著醫好， tò去in本所在續講道理hō͘人聽， tùi按呢chē-chē人信。馬醫生m̄-nā去岡仔林，也到木柵，柑仔林，跋馬(現時叫左鎮) 。 Chiah-ê所在無久就起禮拜堂。
李庥牧師kap牧師娘熱心做工， 1870年福音就傳教東港，無偌久續起禮拜堂。 Siāng hit年tī琉球也聚集做禮拜。 Koh鹽埔仔也另外聚集。 1871年，竹仔腳也設教會，以外親像南岸，建功庄，劉厝庄也有教會。 Che kiám-chhái有ê是為著beh課西洋人ê稅，才hiah快加添人額！
1870年， tī木柵舉行聖餐禮拜，有62個新領洗禮ê人saⁿ-kap坐主ê桌。 Hit年台灣ê總會員數有進到244 ，也受禮拜ê人數有530名。 Tī 1871年，總會員數加添到548 ，受禮拜平均1 , 635名。
Hit-tia̍p馬醫生kap醫生娘tī府城熱心做工。 Tī亭仔腳稅一坎店做禮拜堂， hō͘吳文水長老tī hia傳道理。 Tùi chit ê工有得著朱步霞，趙爵祥，李霸，王安石來信。後來chiah-ê人有做傳道師，不止盡忠tī in ê職務。吳文水長老tī台灣做工到1875年，後來tò去漳州； tī hia受主揀召離開世間。
總講， chit幾年教會不止開闊：南到東港，琉球；東到木柵，岡仔林；北到大社，埔里社，烏牛欄。連大湳，牛睏山chiah-ê所在，後來也起禮拜堂。李牧師ê傳道理khah chē是tùi漢人；也馬醫生ê做工khah常是tùi內山chit方面。

Tī澎湖有一個少年人名叫林兼金。伊是讀冊人，有讀中國ê經典，知影hit內面有真好ê教示。總是伊ê經驗是ná親像保羅tī羅馬第7章所講，伊愛beh行好， m̄-kú家己實在無氣力。後來伊聽見有新ê宗教已經傳入台灣。 Koh有人已經有聽見福音，伊就去問看chit ê新ê教示是甚物？ Hit ê人無啥會曉kā伊講，總是有將一張寫十條誡ê單hō͘伊。 Hiah-ê誡命伊逐條kā讀， lóng感覺真好。總是伊想講，我若設使無氣力thang趁，按呢beh thài有啥路用？後來伊讀hiah-ê十條誡，用細細字寫ê說明講，「 Chiah-ê誡命是上帝ê命令；咱應該tio̍h趁， m̄-kú咱bē會。」讀到chia伊不止同感。 Koh sòa落去講，「總是上帝憐憫，差伊ê囝來世間做咱ê救主，咱若信靠伊， m̄-nā會得著赦罪， koh咱beh tùi伊得著氣力thang順趁上帝ê命令。」 Chit ê真理不止感動伊ê心，所以伊感覺的確tio̍h koh研究，伊就坐帆船過來打狗， beh chhōe外國先生。李牧師hit-chūn去tī埤頭， hit ê少年人就jiok去hia chhōe伊。李牧師真歡喜，因為chit ê有受教育ê少年人實在teh chhōe真理。 Chit ê少年人liâm-piⁿ信耶穌，後來伊不止大利益教會。也tiàm tī打狗咱設ê傳道養成所做先生。

甘為霖博士， tī 1871年12月初10到台灣。伊讀Kek-lah-sū-ko大學( Un ) koh畢業神學院。甘牧師雖然身軀無外kôan ， iáu-kú有事業家ê氣質，有英雄ê氣概。留一大片長長ê嘴鬚，看著是豪傑ê款式；總是伊有慈愛ê目睭hō͘ gín-á也好親近。伊有親像火ê熱情， koh好膽常常敢冒險。 Gâu講趣味ê話， hō͘人聽道理會理解koh快會記得，也印象真深。 Gâu疼人， gâu研究；愛調查，愛去草地巡教會。實在是真勤勉努力ê人。
甘牧師30歲到台灣， tòa chia做工47年久。今將伊tī台灣傳道所做ê事記幾項：
( 1 )傳道理，巡教會。
伊真熱心傳道，四界巡視既成ê教會。親像tī 1872年有兩擺去巡視木柵，柑仔林，跋馬，岡仔林chit 4位；逐擺有問道理，行洗禮，接納chē-chē人入教。 M̄-nā按呢，伊到中部巡視大社，內社，埔里社，烏牛欄，牛睏山chiah-ê教會。 Koh也去白水溪，岩前，加簸徙巡迴傳道。 1873年，甘牧師到嘉義傳道理，不止出力做工， tùi按呢koh加建設一間教會。 Chit間嘉義教會後來非常發展， tùi chia出chē-chē傳道師。
Tī 1873 ê年尾， 14所在總會員數，有進到931 ，禮拜出席平均2 , 000名。
( 2 )設盲人學校 。
甘牧師tī學生時代，就感覺tùi青盲人ê教育非常重要，所以tùi chit項真關心。當時tī本島ê青盲人，大約算，有一萬7千人(大正9年，台南地方ê人口100人中間，有一個盲人) ，講是世界第一。所以好膽設法來教育青盲人。
主後1889年，將台灣盲人教育ê要緊報告in本國； siāng hit年有用凸字 ê方法，來印新約ê一部分kap廟祝問答(顧廟ê人談論道理) 。 Sòa tī伊ê厝開始青盲人ê教育。 1891年， tī市內洪公祠(台南當市場附近)稅一間厝，做盲人學校來經營。也有得著2 、 3人鬥幫贊chit ê工。
1896年，去東京見樺山文相 kap兒玉總督 ，排列伊所經營盲人學校ê狀況hō͘ in聽。總督講，後來beh創做官立ê 。甘牧師tò來ê隔年( 1897 ) ，就將chit間tùi洪公祠移轉去，創設做官立盲啞學校 。以後甘牧師猶原常常關心， tùi盲人教育teh努力。到尾有考案點字印刷機得著新案特許 ； sòa將chit號機器一台送盲啞學校；一台khǹg tī伊ê厝裡thang印聖經kap聖詩。
( 3 )著作kap研究。
甘牧師雖然tī傳道， tī教育等等真無閒， iáu-kú也著冊來貢獻社會。今將khah要緊ê著作記tī下面： 
a .宣教ê成功( in ) 。翻譯荷蘭人所著ê冊， koh加添甘牧師本身所寫ê 30章。 1889年， tī倫敦出版
b .統治下ê台灣( teh ) 。 1903年， tī倫敦發行。第1篇記載台灣風土，貿易kap宗教。第2篇記載基督教ê傳道。第3篇記載中國人來征服台灣。
音新字典。 Tī- chia m̄免說明chit本ê事，因為大家知影chit本真大利益人。 1913年， tī日本橫濱出版
Chit本1915年， tī倫敦出版。將伊40外年久tī台灣所體驗ê事實來寫。介紹台灣hō͘世界ê人知；實在是真趣味ê冊。
Chiah-ê以外， iáu有別本ê著作。伊也不止愛研究地理，歷史，人類學； koh也研究lōa-chē所在ê人情風俗，將chiah-ê詳細記載來發表tī學界。倫敦大學因為甘牧師ê功績，就授與神學博士ê學位。日本國因為看伊有功勞，也送伊兩個勳章。
( 4 ) tī白水溪脫離危險。
主後1874年，嘉義南pêng ê白水溪也有設教會。 Tī店仔口(白河)有一個有力ê頭目名叫吳至高(人叫伊做吳á牆) 。代先幾若年久tùi基督教卻lóng恬恬無按怎；總是看基督教teh發展真緊，就擋bē-tiâu 。聽見beh起新拜堂tī白水溪，就阻擋，叫in工事tio̍h停止。教會自然無beh聽，做in直直起。吳至高派三四十人帶家私來攻擊， sòa搶hiah-ê信徒ê財物。甘牧師聽著chit號消息，趕緊到白水溪探chiah-ê會友；聚集in大家tī舊拜堂beh祈禱。 Hit暝吳á牆ê黨類來放火燒拜堂。
甘牧師hit暗tī教會ê小厝teh睏。半暝hō͘ hiah-ê人喝喊ê聲phah醒，看見房間teh火燒，拜長kap宿舍ê厝等也直直teh to̍h火。 Hiah-ê歹人ê面造到烏鬼鬼， kia̍h大刀kap鎗tī四面包圍， teh當等甘牧師出來， beh kā伊剸死。甘牧師幾若擺beh tùi門chông出去， m̄-kú lóng無法度。因為刀kap鎗直直來，甘牧師就用chit領被幔tī伊ê手股頭。然後伊退入去房間內， hit時有一支鎗tu̍h著伊ê胸坎倚一寸深， koh一支phut著伊ê腳。拜堂kap宿舍火ná炎，今甘牧師想伊穩當會死tī chiah-ê白閃閃ê刀下。無phah算忽然起風，火kap火薰lóng轉向tùi正pêng ； hiah-ê匪類因為擋火薰bē tiâu ，也lóng做一下chông tùi正pêng過去。 (卻有人傳講，甘牧師忽然間想著一步，用hit領被捲捲kui箍，緊hiat tùi外口出去。匪類掠準是甘牧師捲hit領被beh走去，就大聲喝喊講，「紅毛番出來啦。」大家聽著按呢，就緊走來tùi hit領被直直剸，直直tu̍h 。 Hit-tia̍p伊才tùi後面溜出去) 。甘牧師只有穿一領內衫，褪赤腳tùi後壁門跳出去，盤過牆仔，走到附近ê山，規暝bi̍h tī-hia 。傳道師kap會友到天光才chhōe著伊； the̍h一領褲hō͘伊穿。 Kap伊做伙到嘉義，見嘉義知縣( ＝縣長) ，求伊保護。後來hit ê官有備辦物hō͘伊食， the̍h衫hō͘伊穿， sòa派兵保護伊到台南。甘牧師所有ê物tī-hia lóng無了了，連伊ê母會所送伊hit ê時錶也失落去。後來有人koh買一個新ê送伊。
白水溪ê事件，後來英國領事kap中國政府交涉，得著圓滿解決。結局掠吳至高ê部下4個人去關監， koh賠教會一百箍。
甘牧師47年久tòa台灣盡忠做工。到1917年ê春天退職。伊ê離別， hō͘眾人真傷悲； kôan kap低，好額kap散赤，老人以及少年人也是真m̄甘。總督刁工落來到台南kap伊相辭；總是有一層koh-khah會感動人ê心，就是有差不多30個青盲人bat受伊ê教示幫贊ê ，辦桌kā伊送別。

馬偕博士來台
偕牧師受加拿大長老教會派遣過來中國。 1872年到台灣打狗chhōe李庥牧師。 In暫時做伙tòa ， saⁿ-kap談論台灣ê情形。偕牧師未過來以前，就想愛tī北部傳道，所以李牧師就kap伊上北到淡水。決定用chia做根據地傳道；了後非常出力做工，教會大進步。該牧師身體勇壯，不止會堪得艱苦；有傳道ê精神。伊聚集kóa台灣ê青年人做伙， kap in四界行傳道理；教in學習種種ê科目，甚至也教in齒科學。偕牧師四界傳道理， sòa kā人挽嘴齒。
偕牧師kap李牧師， in有分區域做工。用大甲溪做界限，溪北做加拿大長老會ê宣道區，溪南做英國長老會ê宣道區域。 Tùi按呢sòa有北部kap南部ê分別。雖然分區teh家己經營， iáu-kú也有合作ê機會。南部tī 1896年，創設南部中會，北部1904年也創立北部中會。到1912年， tī彰化聯合做台灣大會。

巴克禮博士( Thomas) 1849年11月21日，出世tī蘇格蘭ê Kek-lah-sū-ko城。伊ê父母lóng是熱心ê基督徒，老爸是教會ê長老。伊有4個大兄，一個小妹。 1864年入大學， 16歲ê時kap上帝誓約，一生beh獻身做伊ê路用。大學畢業了， 1869年入神學校，後來也有去德國留學。伊beh畢業hit年( 1869 ) ， tīGlasgow大學有3個成績最優等ê學生，就是姓巴 ，姓Khip  kap姓馬ê ( Mackichan ) 。 In三人是好朋友， lóng志願beh去外國傳道。人真奇怪；按怎chiah-nī好ê人物beh去外國， che敢m̄是國家ê損失？也國內敢無hit號教會thang請in麼？雖然有chē-chē人teh阻止， iáu-kú in ê心真堅決。馬博士( . Mackichan )去印度， Khip博士去中國ê汕頭，也巴博士來台灣。
有人講，親像巴牧師chit號人物去台灣真phah損。 Che是照世間ê想法。總是巴牧師家己tùi獻身以來，一生m̄-bat想錯。 Tī英國ê人名辭典有登錄巴克禮ê名做電氣學者』 。因為伊tī出名ê物理學者ê研究室研究電氣學(電氣學在tī當時iáu是真新ê科學) ；也續將伊ê研究論文tī英國王立學士院ê台頂朗讀。若會thang khiā tī王立學士院ê講台，算是科學者ê大名譽。按呢巴牧師若無做傳道ê工，穩當會成做出名ê科學家。伊也有政治tek ê才能；伊若無過來做宣教師， kiám-chhái會成做出名ê外交官
巴牧師16歲就tùi上帝誓約， beh一生做伊ê差用。 Chit ê誓約m̄是用嘴講，是伊本身寫ê 。逐年若到伊ê生日( 11月21 ) ，就重新奉獻， koh再簽名tī hit張誓約書。 Siāng落尾擺ê簽名，就是1934年11月21日。 Chit張誓約書是到伊別世了後才hō͘人chhōe著。
巴牧師1874年12月18號到廈門， tiàm hia學習chit pêng ê話幾若月日，到1875年6月初5 ， tùi打狗上陸。 Che算來是差不多設教tú好經過10年。伊代先tòa tī打狗，然後就來tòa台南巴牧師tī台灣做宣教師60年外久； tī同僚中常常khiā tī前線，做台灣教會真大ê能力。伊來ê隔年正月，李庥牧師就tò去歇睏。 Tī南部ê區域12間教會lóng交代伊料理。有加添新ê所在kap人數， chit ê責任實在無hiah容易。伊taⁿ-chiah常常患著寒熱ê破病， hō͘伊真艱苦。 1877年，過去中國ê敗落；一面為著伊ê健康，也一面做台灣ê代表去上海赴宣教師協議會。
巴博士tī台灣所留ê功績真chē ，咱bē thang詳細講。 Chit-tia̍p照時期ê順序先記兩項，就是創設神學校kap冊房。其餘ê後來才koh講。
( 1 )創立神學校。
宣教師起頭有ê tòa旗後，有ê tòa台南。 In lóng有招青年人來讀冊，備辦將來thang傳道。總是為著經費kap人員ê關係，宣教師大部分就徙來台南。 Tùi按呢，台南就成做教會ê本部，巴牧師也徙來。 Tī 1876年，開設神學校，巴牧師做第一代ê校長。 1877年12月，旗後ê學生徙來台南做伙讀，逐項就khah有次序。 1878年。決定beh建設一間細細ê神學校tī新樓ê東北角，到1880年，果然實現， tī 2月23號開學。學生15名。
巴牧師雖然有時也tio̍h去草地巡教會，總是伊真gâu教，有大利益學生。神學校創設了， tī巴牧師iáu tī-teh ê時陣，有240名ê傳道師kap牧師tùi chit間畢業出去做主ê工。後來因為巴牧師去翻譯聖經；宋忠堅，梅甘務，劉忠堅，滿雄才， chit幾位宣教師暫時來料理神學校。
( 2 )開設冊房(公報社) 。
咱ê宣教師相信若beh hō͘教會會活動進步，會友的確tio̍h會曉得讀聖經。總是beh hō͘兄弟姊妹會曉得家己讀聖冊，漢字是真為難。所以tio̍h教in讀羅馬字。馬醫生有kap廈門ê宣教師翻譯新約做白話字。 Tò去in本國歇睏， beh koh來台灣ê進前，有設法印羅馬字ê新約。按呢馬醫生看白話字做要緊，巴牧師koh-khah致意，常常鼓舞人tio̍h用白話字。巴牧師頭擺tò去英國歇睏ê時，有去活版所研究印冊ê法度 ， koh來台灣伊就會曉開活版所。 1885年7月發行第1號ê教會報。 Che kiám-chhái是東洋最古ê教會報。 Siāng頭一個抾字ê 名蘇沙，伊是青年人，真本事，學白話字3日就會曉。後來教會報每月ê發行部數有兩千部。

Chit時代ê聚會干單禮拜日ê禮拜nā-tiāⁿ 。頂晡10點起，差不多一點鐘久，下晡tùi 2點到3點。按呢一日2擺聚集做禮拜。禮拜ê順序： ( 1 )吟詩。 ( 2 )祈禱。 ( 3 )十條誡。 ( 4 )聖經。 ( 5 )聖詩。 ( 6 )祈禱。 ( 7 )講道。 ( 8 )祈禱。 ( 9 )頌榮。 ( 10 )祝禱。 Che是頂晡禮拜ê順序，也下晡ê禮拜無讀十條誡。 Hit-chūn禮拜ê座席，若照chit-tia̍p來看實在真奇異。 M̄-kú男女ê坐位著分開做兩pêng ；男hōan男，女hōan女。 Tī中央tio̍h牽青布簾， hō͘男女bē thang相看；又koh若7歲以上ê男女，就bē使得坐做伙。風俗習慣kap現時大各樣。
Hiàng時ê教育雖然khah無完全，總是神學校ê學生有出力做工。 Hit時代ê傳道師比教會ê數額khah少。所以神學生tio̍h將hit一禮拜間所學習ê ，隨時出去受派ê教會活用。有的每禮拜tio̍h行6 ， 7里路ê往回。有人每禮拜tio̍h行tùi打狗到東港往復ê路。也有時tio̍h kap宣教師做陣去國所在ê教會視察， á是saⁿ-kap去各所在。按呢雖是所讀ê無lōa-chē ， iáu-kú in所做ê工， m̄是小可。

1875年，李牧師有去後山(台灣東部) ，因為無看見甚物好結果，所以一時有放棄。總是後來聽見有信徒徙去後山， tùi按呢漸漸有人信福音。你牧師liâm-piⁿ叫賣聖冊ê人李霸kap吳意去視察：後來就派傳道師胡肇基去tòa石雨傘。後山ê傳道是tùi chia開始。李牧師愛旅行，四界佈道，台灣伊差不多行透透1879年，伊kap巴牧師去後山視察。 Hit-chūn有kā真chē人行洗禮，設三所在ê教會。李牧師m̄-nā有學台灣話，也sòa teh學客話。頭一個客庄ê教會南岸是伊創設ê .
李牧師kài第一代先提倡女子教育ê必要。伊kap李牧師娘盡力開始工作tī婦人人kap女子ê中間，愛beh利益in 。伊將家己ê錢the̍h出來beh起一間女學， tī伊beh死ê時陣teh計劃hit ê建設ê事。到後來果然有建築女學， 1887年開學； tī hit內面有hē一塊碑，寫講， Chit間學校ê設立，大部分是tùi伊ê提議kap慷慨。李庥牧師1879年9月29日，患著熱病， tī台南過身。

Tī chit時代宣教師ê動靜咱bē thang lóng總寫，不過摘hiah-ê khah要緊ê來講。
照頂面所講，馬醫生tò去歇睏，為著事情bē得khah緊koh來。母會派施大衛牧師( . Smith ) 。 1876年2月21到chia 。伊tòa台灣只有6年久nā-tiāⁿ ，總是有貢獻tī教會ê建築；親像木柵起拜堂是伊設法ê 。為著身體ê關係， 1882年正月tò去。
德醫生 1871年2月初10到台南。馬醫生kap伊saⁿ-kap做工，後來tò去歇睏， 1871年ê年尾tú著破病，也經過12年，到1883才koh來台南。德醫生家己一人tòa chia做醫療工7年久，台南醫館有進展。 Tī 1875年， bat有一時91名入院，也tī hit年ê中間，有治療3 , 334個患者(外來2 , 500 ，入院834 ) 。德醫生1878年正月辭職。安醫生 。來接伊ê缺。 1879年正月14到位。
甘牧師tò去歇睏了，有chhōa甘牧師娘kap新ê宣教師涂為霖牧師 ， tī 1880年11月到台灣。涂牧師真殷勤做工， koh也真有人格gâu做人。可惜tòa chia干單14年若定， 1894年過身tī台灣。伊ê死hō͘真chē人流目屎，非常m̄甘。
李庥牧師過身了後，英國女宣道會接納李牧師娘做in頭一個代表tòa台灣傳道。李牧師娘做工巡視17位ê教會，不止著磨。 Koh也致意teh設法愛hō͘伊ê丈夫所向望ê女學會thang實現。可惜校舍猶未完成ê以前伊tú著破病， 1884年6月，姑不將tio̍h tò去祖家。
余饒理先生 tī 1883年12月23日， kap先生娘到台南。余先生是老練ê先生，創設長老教中學，做第一代ê校長。宣教師院行ê情形，大陸親像頂面所講。 Tī chit時代甘牧師kap巴牧師tio̍h擔當教會khah要緊ê責任， sòa訓練16個神學生。 1884年， lóng總有33間教會。
中法戰爭( 1884 ) ê時，法國艦隊封鎖台灣。北部ê教會5間拜堂受破壞信徒也幾若個受刣死；南部佳哉無甚物大迫害英國領事苦勸眾外國人ê家族tio̍h離開本島。 Tùi按呢，咱ê宣教師馬醫生，安醫生kap涂牧師以外，其餘ê lóng撤退去中國大陸。 1885年，戰事soah ，馬醫生kap醫生娘tùi廈門tò去英國，其餘ê宣教師tī 5月lóng koh tńg來台灣。

Tī南部杜君英ê所在，原本有一間拜堂。有本地人kap淡薄客人tī hia禮拜。後來杜君英ê庄社hō͘大水流去，拜堂也sòa廢。禮拜就分開：本地人hit-pêng起拜堂tī中林，客人chit pêng姑不將tio̍h chhōe新ê地點。總是無人敢將土地賣咱起拜堂。 Hit時有一個信徒名張阿金，是二崙人；將伊ê厝賣咱做拜堂。 Hit庄ê人大受氣。
1885年6月間，有會友聚集tī-hia禮拜，受真大攻擊。 In差人到台南報宣教師知。巴牧師受派beh去看著怎樣。七月18 (拜6 )到位， kap庄裡ê序大相會兩擺。隔日tú-tú kap二，三十名會友teh禮拜ê中間，聽見phah鑼ê聲，也有人講，「 In來啦。」 Liâm-piⁿ有規陣青年ê黨類來攻擊禮拜堂。 Hiah-ê人tùi便所擔幾若擔肥來。巴牧師kap會友關門退入後角；總是門1iâm- piⁿ hō͘ in lòng破，將hiah-ê肥直直潑入來，規內面滿滿是。巴牧師行進前beh kap in講話，若是in m̄聽，將幾若桶大肥直直潑巴牧師， tùi頭殼頂到腳盤。巴牧師受著chit款ê迫害凌辱iáu-kú萬分ê吞忍，用真溫柔ê態度tùⅡn講，「 Chiah-nī好ê肥料真phah損， che恁播稻仔ê時有真大路用。」 Hiah-ê人有ê ná惡， tùi無抵抗ê信徒khiú頭毛， chhoah嘴鬚；拆裂in ê衫， sòa kā in phah到烏青激血。 In也詈罵咒詛巴牧師，親像發狂一樣。有人特別搜chhōe hit間厝ê厝主，一四界chhōe透透。佳哉hit日伊tú好無tī內面；若有，伊穩當無死也半條命。
巴牧師tò來台南，教士會有將chit層事報告官府。 In卻有派人beh辦理。受派ê官到二崙beh調查ê時，也tú著侮辱， lóng無甚物結果。官府kā領事講，若無派兵去，無法得in奈何。總是教士會kap領事lóng同意講，按呢辦khah無合宜。後來in中間卻有一兩人受警戒；巴牧師hō͘ in搶去ê時錶kap錶仔鍊， in有送來行， koh賠淡薄錢。按呢代誌就解決。

教會當局感覺有設中學ê必要。當時chē-chē教會有設小學， teh培養chiah-ê信徒ê子弟，總是猶未有中學。建設中學，一面thang培養人做小學ê先生； koh一面thang養成學生入神學校。 Chit ê事業真重要，所以母會派余饒理先生tī 1883年過來準備。
中學tī 1885年9月21開學，是tiàm tī舊樓 。起頭學生10名， hit學期未結束以前，有加添到22名。 1890年，因為校舍tio̍h白蟻有危險，所以姑不將暫時閉校。後來tī新樓ê西南角有起新ê校舍， tī 1894年2月開學。英各教會ê學生( The )有籌募5百外鎊，來做chit ê建築費。余先生tī中學盡力做工，不止大利益。可惜因為先生娘ê身體，伊不得已tio̍h離開台灣。 Tī 1896年9月，余先生kap先生娘轉去tòa國內ê五間富，向望tī-hia ê水土khah合。伊離開台南，大家真m̄甘，因為同僚kap學生真敬疼伊。余先生tī-chia教學，也有注一本白話字ê三字經註解。余先生辭職了後，宋忠堅，巴克禮，甘為霖諸位宣教師saⁿ-kap做校長。 (關係中學ê事，後來beh koh寫) 。

去澎湖kap彰化傳道理，平平是1886年ê事，所以排tī-chia 。
( 1 )去澎湖傳道。
荷蘭人領台ê時陣，已經bat派宣教師去澎湖。以後無人bat koh接續去傳道理。到1886年6月初6 ，甘牧師kap高長到澎湖；十外日久tī 10外個庄社傳道理。 Hiah-ê人致意聽，照看有欣慕道理。甘牧師tò來報告chiah-ê消息，講有koh去傳ê必要。 Liâm-piⁿ有三個信徒獻金beh做澎湖傳道ê路用。教士會提議講，澎湖tio̍h做台灣教會宣道區，大家贊成。 Tùi hit-chūn起，澎湖傳道ê經費決定歸台灣教會負擔。後來有派黃深和kap黃能傑兩位傳道師去tiàm澎湖。
( 2 )彰化ê傳道。
決定澎湖宣道ê兩日後大社教會，也決議tio̍h寄錢去做彰化傳道理ê路用。彰化街是縣廳ê所在地，百姓真固執， koh排外 ê心真熱。甘牧師kap幾若個信徒，有kā人細厝，計劃tī chit ê熱天beh來chia佈道。總是街民聽著非常受氣，也哄喝講，「的確m̄准in起耶穌教ê拜堂tòa chia 。傳道理ê計劃若m̄-soah ， beh拆厝， koh hō͘ in無性命。」
Che m̄是干單罔teh哄nā-tiāⁿ ，實在有影beh按呢行。所以姑不將去見知縣；總是無beh chhap 。甘牧師就本身鑽tùi chiah-ê暴民ê中間過，去到縣廳。也無叫人chhōa ，直直lòng入知縣ê內堂。知縣看見隨時起來迎接。無phah算chit ê知縣，就是8年前甘牧師bat用公平ê干證來幫贊伊ê人。就是tī 1878年，美國船不法ê賠償事件。知縣定定想著hit-tia̍p真好佳哉，所以chit- chūn愛盡所會來好款待甘牧師。 Tùi chit ê知縣ê好意，所以才會thang建立彰化家傳道ê基礎。 Chit真正是上帝ê引chhōa 。
Chit ê 1886年，開始傳道tī chit兩所在，實在是真thang歡喜ê事。因為chit兩所在傳道ê經費， lóng是台灣人家己負擔。

頂面已經有講李庥牧師kap牧師娘抱真大ê熱情愛建設女學。李牧師雖然已經無tī世間，牧師娘也tò去in本國。總是建設女學ê事會實現。李牧師娘tò去ê一月日後， tī新樓ê東南角，女學ê新校舍建築完成。 1885年12月，朱安( Joan ) kap文安( Aⁿie )兩位姑娘相chhōa到台灣。中學開設ê兩年後： 1887年2月14日，女學就開學。 Tī中學，學生一年干單納8箍銀；食費，宿舍料kap先生禮lóng在內。總是女學干單收一個真m̄成物ê一半( 4箍) ， iáu-kú父母也真m̄願為著in ê查某囡仔來開錢。
朱姑娘kap文姑娘開設女學當初，學生18名beh來讀女學，只有一項，要緊tio̍h m̄-thang縛腳。起頭學校所教ê程度自然是低低， iáu-kú有漸漸進步。
萬珍珠姑娘 tī隔年( 1888 ) 12月到台南， saⁿ-kap負擔女學ê工。 Chit 3位姑娘tī女學ê工，是照輪流。若一個管理女學，就iáu hit兩個愛去草地巡教會， á是去教醫館ê患者。
1896年也設婦學， thang教chiah-ê婦人人讀冊，培養in ê信心。後來萬姑娘khah專心做chit ê工，也真骨力四界訪問城內chē-chē家庭。 (關係女學ê事，後來beh koh寫) 。

因為便宜上， tī頂面有講1888年，萬姑娘到台南。相像hit年ê 12月，羅嘉憫醫生( RusseLíGavin )也來台。宋忠堅牧師。 1889年10月初8到位；然後有娶一位女醫生做牧師娘。巴牧師第2擺tò去歇睏ê時， kap一位有資格ê看護婦結婚chit兩位牧師娘自然也lóng有來台灣做工。
1895年12月18日，有3位新ê宣教師同齊到位。就是梅甘務牧師，蘭醫生， kap廉德烈牧師。
照教會人數調查ê統計， tī 1886年ê成人會員有1 , 584名，也tī 1895年有減少chhun 1 , 445名。有khah嚴teh整理教會ê姓名簿， tùi按呢才致到減少。 Che大部分是tī hiah-ê山內無冷無燒ê教會。
頂面講起有加添新ê宣教師， che是真thang歡喜ê事。 M̄-kú chit-tia̍p tio̍h講一項ê艱苦，就是少年ê羅醫生過身。伊有語學ê才調，做醫生， gâu疼人1890年4月， tī中部大社開醫館，相當有人氣。可惜1892年4月，染著腸仔病。去到彰化卻有khah好，宋牧師kap涂牧師也tùi台南去照顧伊，總是有種種ê不便，就想愛設法hō͘伊來台南。無phah算到嘉義就過身。 Chit ê青年有用ê醫生， 25歲就離開世間，實在可傷！

俗語講，「做事起頭難。」實在無錯。 Tùi開始傳道到chit時陣，頭尾30年chit中間所經過ê艱苦，實在真chē ；總是上帝所施落ê恩惠也算bē了。 Hit-chūn台灣ê情形是交通不便，衛生m̄好；百性tùi基督教是反對謗瀆。所以beh傳道建設教會m̄是hiah快。總是宣教師有傳道ê精神， gâu忍耐艱苦kap凌辱。雖然迫害多端， iáu-kú教會會得著建立。開教了後就著眼tī神學校ê建設，實在是真賢明ê做法。教會kap教育有真大關係。設中學，設女學，開冊房； che m̄-nā是phah堅固ê地基，也是有開花，有結籽。教會起頭受人幫贊，總是m̄-thang久長按呢。咱tùi人得著道理，也tio̍h愛緊傳hō͘別人。 Tùi澎湖kap彰化ê傳道，實在是當然。人若出力做，上主會祝福。 Chit時代ê先輩熱烈傳道，忍苦耐勞； chit款ê事實hō͘人聽見，無m̄尊敬生出仰望。

tùi宣教開始到1895 ，就是日本佔台灣chit年，是tú好30年。 Chit-chām beh議論tùi 1895到1914年chit中間khah重要ê代誌。

主後1894年7月，中日開戰。中國刣輸，將台灣割hō͘日本。 1895年，日本兵tùi基隆上陸， beh到台南。因為劉永福以下眾大官lóng走了了，所以城內真亂。 Hiah-ê有力ê生理人來chhōe巴牧師，請伊去chhōa日本兵入城。巴牧師叫in tio̍h寫批當應，請乃木大將來；伊才beh the̍h批去。 (信徒受人僥疑， tī麻豆已經有19個會友為著按呢hō͘人刣死) 。 In果然按呢做， koh派人保護。巴牧師kap宋牧師透暝beh去見乃木將軍。因為愛hō͘日本人知， in m̄是暗靜來，所以點燈火， ná行ná吟詩。 In kap乃木將軍相見，將批hō͘伊看，請in入城。 Tùi按呢，日本軍入城，大家lóng平安無代誌。日本軍kap百姓兩pêng lóng歡喜，感激in ê所做有功勞。

日本佔領台灣了， chē-chē項iáu亂亂；到後來就漸漸有秩序。日本人tùi基督教有好感，若聽見是信徒，就看伊做好人。起頭地方猶未真平靜ê時，日本人tio̍h討伐土匪。 Bat為著討伐ê軍隊到某所在，禮拜日忽然家真chē百姓到拜堂。 Che是為著beh閃避災殃， m̄是beh去禮拜；因為人知影日本兵無beh kāng信徒。卻時代變換，一般ê人tùi基督教有khah理解，教會加真進步。 Koh落去ê 10年久( 1895到1905 )會員加重倍chē 。頂面有講1895年，會員1445名，總是到1905年，會員數有3093個陪餐者， koh有領洗禮ê小兒2211名。按呢thang講， tùi tī時代ê變換，教會也有進展。 Che kap下面第3項有關係。
日本領台了後，日本ê教會就有關心tī台灣chiah-ê日本人。 1897年，日本ê長老教會就設tī台北，其他親像組合教會，聖公會，美以美，救世軍kap安歇軍chiah-ê教派也相續來。佳哉台灣人無受chit款教派主義所影響。 Chit時陣tī台灣人ê中間只有天主教kap咱長老教會nā-tiāⁿ 。

頂面已經有講三位新ê人物梅牧師蘭醫生kap廉牧師siāng日到位。後來蘭醫生kap梅牧師去tiàm彰化活動。因為教會看彰化做中部ê中心蘭醫生taⁿ- chiahhit幾年， m̄-nā tī醫館患者，也常常kap梅牧師出去四界佈道。 In兩人真協和，出力saⁿ-kap做工，所以有受著真大ê祝福。蘭醫生醫術好，醫德也實在真好；有大大利益教會kap社會。有的稱伊做「彰化ê活佛」可見thang知社會ê人非常敬重伊。
梅牧師是學者，在學中就gâu研究教會歷史，負眾教授真o-ló 。 M̄-nā是真gâu ê學者，也是真有精神koh老練ê佈道家。伊無囝艱苦，也無嫌
廉德烈牧師受派來接涂為霖牧師ê缺， tòa南部做佈道ê工。伊去草地巡教會，真愛探會友ê家庭；做人真好交陪。後來伊也bat tòa中學做校長。

教會已經有30 1iân年ê歷史，總是猶未創設中會。到1896年2月24日，才組織南部中會。地點tī台南，有18間教會ê長老來赴，中間6個是傳道師。 Siāng代先受hōaⁿ手做牧師ê台灣人：潘明珠kap劉茂坤。 1896年4月初2設潘明珠做南路5間教會ê牧師；劉茂坤(俊臣) tī siāng hit年ê 4月初7 ，做台南kap內山4間教會ê牧師。中會有定一個規矩，若beh請牧師tio̍h將牧師一年分ê薪金lóng總先交。因為按呢，有感覺經濟上ê困難，所以幾若教會聯合請牧師。

台南醫館1900年建築明白。頭一個女醫生宋牧師娘過來( 1892 )了後，城內至到草地， tùi婦人人ê醫療工作大進展。無論甚物時陣， á是三更半暝，若有人來叫，伊m̄-bat推辭；只有愛救人ê病痛，無想家己ê
蘭醫生tī彰化做工ê頭chām ，猶未起病室hit時，入院患者tòa tī拜堂ê舊厝。到1900年，有得著一間khah合用ê醫館。蘭醫生做工siuⁿ過頭；除去禮拜日以外，逐日看百外個外來ê患者koh入院患者，也超滿員。
1901年2月，少年ê馬雅各醫生到台南。伊是頭一個宣教師ê囝，受真大歡迎， tùi馬醫生娘ê gâu幫贊，患者滿滿；受手術ê患者也真chē 。來入院得著醫好ê人tò去播揚道理，也有所在tùi按呢設教會；親像蕭榔(現時叫做佳里) ，是tùi一個差不多beh青盲ê人，去醫館打揲目睭，然後tò去才設教會。 Che是一個實例。 1907年ê報告，甘牧師寫講：
「三四年前tī蕭榔， á是附近lóng無教會，也無會友。今信徒已經有三四百人，也koh兩所在，逐ê安歇日有做禮拜。 1905年正月初1 ，頭擺行洗禮， 50外人來問道理，接納20名。兄弟水嘉，是前醫館ê患者； lóng猶未有傳道師來chia ê進前，伊就tī chit下昏四界傳道理，不止有成果。 In上代先teh做禮拜ê所在，是用三間舊店連做伙；總是chit擺有起一間拜堂， 200箍，是會友負擔。」

宋牧師幾若年久四界巡教會， 1893年三月去後山， hō͘番仔用銃phah無死。巴牧師tò去歇睏，伊來接任做神學校長。因為有已經khah知影教會ê事情kap欠缺，所以就會曉得thang訓練神學生。伊ê講義lóng有充實ê準備，有時備辦到真暗。神學生若到拜二下晡就出去佈道，禮拜日tio̍h輪流去台南附近ê教會講道理。宋牧師量早出題目hō͘學生備辦，禮拜日就tòe去聽。到拜一早起lóng聚集，聽學生報告in ê工作，宋牧師續批評in ê說教。
伊做教會報ê主筆，管理冊房； koh做教士會ê會計，常常著磨到半暝後。
Tī 1908年，太平境ê主日學第一代先祝聖誕，後來chē-chē所在ê主日學也按呢做。
宋牧師受揀做主日學部會ê部長，盡力tī主日學ê運動。 1910年koh娶廈門ê姑娘宇清潔做牧師娘。 Chit位宋牧師娘tùi教授法真有把握，所以tī神學校hit時伊teh教主日學ê教授法；學生得著真好ê訓練。無幾年久ê中間，台灣ê主日學有大進步， che是tùⅡn兩位ê盡力。按呢宋牧師實在非常著磨，勤苦盡忠做工。因為擔當siuⁿ chē項過勞ê因端， tī 1921年12月tú著重病，姑不將趁醫生ê命令，就kap牧師娘tò去。到1923年3月15號過身tī英國ê所在。
隔年宋牧師娘有koh來台灣；四界巡教會，有時去真遠巡真chē所在。所做ê工有大利益人，到1933辭職tò去。現時宋牧師娘iáu tòa tī ，常常數念台灣ê教會。

Beh代先講宣教師ê動靜，然後才講教會進步ê實情。
余饒理先生1896年轉任去了，甘牧師料理中學，費仁純先生1901到1908年接甘牧師hōaⁿ中學7年久。盧姑娘。是老練ê先生，受派tī 1903年12月到台灣beh料理女學。為著梅牧師娘。身體無勇，梅牧師kap伊去新西蘭， 6年後才koh來台灣。有一項憂悶事，就是巴牧師娘1909年7月到上海過身tī-hia 。也滿牧師連姑娘(1912年kap蘭醫生結婚) ，以及憫姑娘( A . Beⁿeng ) 3人tī 1909年11月17同日到位。 1911年6月，戴仁壽醫生。受派來台南醫館。 Koh宋牧師娘tī 1910年已經來，所以台南得著chiah-ê老到ê人來做工，自然教會會進步。
神學校建築一間súi koh新ê校舍， tī 1903年2月17開學。 Chit間是tùi英國一個無記名得志家獻1000鎊來起ê 。 Che是巴牧師tò去英國ê時，有一擺teh講演台灣ê消息，講起真要緊tio̍h建築一間神學校。然後有一個人問伊講， beh起chit間tio̍h lōa-chē錢？巴牧師應講， tio̍h愛1000鎊。 Hit人隨時講，「按呢chit ê 1000鎊我beh出。」巴牧師想講，我beh知，就kā講khah chē 。按呢chit ê得志家獻1000鎊( hit時ê一萬箍) ，來起chit間校舍，會thang hō͘ 40名ê學生tòa 。 1903年，也起兩間新拜堂，就是太平境kap彰化。
1904年， tùi台灣一般來講是多事ê年：因為日露戰爭發生，民心動搖；人風聲講台灣ê做戰場。 Tī chit年也tú著大地動，是半世紀以來所會bat有ê ，死傷幾若百名。
頂面有講1905年ê統計：陪餐者3093領洗禮ê小兒2211 。 Chit-tia̍p beh續講，獻金也加添： 1815箍進到11 , 594箍。禮拜日出席平均6500 。 Tī台灣ê中部kap南部chiah-ê信徒總算今已經約有一萬6千人。南部教會1896年創設中會，北部ê教會也tī 1904年開設中會。到1912年10月24日，南北聯合tī彰化開台灣大會。甘牧師受揀做第一號ê議長；聖餐式ê時馬雅各kap偕睿廉兩位長老捧杯； in是南北上頭一個宣教師ê囝。 Hit-tia̍p英國長老教會ê總幹事. . M .出席替母會講祝詞。廈門大會也派代表來恭喜。
Taⁿ全島約有3萬ê信徒。北部教會有54間，陪餐者2097人。南部教會94間，陪餐者3767名。
改正ê新聖詩tī 1904年出版。 Koh有一項新ê工作，就是1911年，宋牧師娘開第一回ê傳教師娘kap姊妹ê夏期學校。 Chit ê會有50人來赴， thang講是真成功有益ê聚會。 Che lóng thang顯明教會有khah進步。

教會創設到1915是tú-tú 50年。 Chit- chām ê歷史排列幾項tī下面：

幾年前就有人teh講起教會自治ê事，總是1915年起就大提倡。論教會自給ê問題，一般ê信徒khah無teh想。吳熙榮先生為著chit層真熱心，伊bat辭職去經營果子宅，愛趁錢thang獻金，向望教會免受補助。 1915年koh hō͘阿猴(屏東)教會請做牧師。 Tùi chit時起kap幾若位同志，廖得，高篤行，林燕宸，鄭溪泮chiah-ê牧師盡力鼓舞教會自治。 Hit時ê標語「自治，自養，自傳，」大家真熟。後來設高雄州教務局來試行。

聖冊公會請巴牧師重翻譯新約。巴牧師得著三個中國先生鬥幫贊， tùi 1913年4月11起工，到1914年10月初2翻譯清楚。後來koh巡各界，才去印； 1916年5月28發行。以後15年久ê中間tī台灣，福建， kap南洋lóng總有銷6萬本。

咱教會teh歡喜設教50年，所以中會命令各教會舉行紀念禮拜。 Koh備辦紀念品送馬醫生做來台灣50年ê紀念。總是siāng chit年有發生噍吧哖悲慘ê事件。 Chit層tùi傳道上有真大ê阻礙。為著chit ê事件，有所在規庄頭ê男婦老幼攏總剿。有所在干單留婦人人kap gín-á ，其餘全部放火燒死， chit ê悲慘m̄是用筆墨會thang形容。 Chit ê災禍，無論信徒kap未信ê人攏有tú著，不過tùi信徒有嶄然khah寬大。

台灣ê會友kap英國宣道會saⁿ-kap協力， 1916年建築一間新校舍tī東門外。 Chit間ê建築費4萬5千箍(台灣chit pêng出兩萬，英國hit pêng出兩萬5千) 。 Chit間中學得著新任ê校長萬榮華牧師；伊tī 1912年到台南，了後去東京學日本會才tò來料理學校。萬牧師來台南提高學校ê程度； che也是大貢獻tī教會kap社會。

Tùi歐洲大戰，就社會kap教會大受影響。台南幾若位宣教師受召去戰地，致到台南以外ê醫館姑不將暫時閉鎖。 Tùi歐洲戰爭所受著siāng大ê影響是經濟ê變動。生活費家真傷重，薄給ê傳道感覺真困難。雖是月給加2箍( 1918年) ， iáu-kú也是無夠。傳道師ê艱苦ná大，結局有9名辭職(卻中間有ê無的確是為著按呢) 。總是傳道ê薄給是事實，因為到1927年獨身ê傳道初級也iáu-kú是21箍。

以前有講起巴牧師來台灣所做kap所tú著ê事：今beh koh講。
( 1 )做博士kap議長。
因為巴牧師翻譯新約ê聖經， 1919年6月25日， tùi伊ê母校Kek-lah-sū-ko大學得著神學博士ê學位。 Koh tī 1921年，受揀做英國長老教會第一回總會ê議長。 Che lóng是真大ê榮譽。
( 2 )編注字典kap翻譯舊約。
杜嘉德牧師所編ê字典，經過半世紀，今已經khah無合用；因為有chē-chē新名詞tī hit本lóng無。巴博士有koh編注來做hit本ê增補( to teh teh ) 。巴博士teh編注印刷chit本字典ê時陣，有請一位台灣青年ê傳道師去tòa上海kap伊鬥腳手。巴博士有數念伊。 Chit本是1923年， tùi上海出版。
巴博士所翻譯ê新約真合用，大利益。 Tī 1925年，決定著koh重翻譯舊約hit時，大家lóng講， beh做chit ê工，無一個比巴博士khah合； hit-tia̍p伊已經78歲。七十歲伊iáu會phah埕球， 80歲iáu gâu行棋，也到84歲有時一日iáu bat做工8點鐘久。
1925年9月25 ，南部教會有設法tī太平境開巴博士tī台灣傳道50年祝賀會。眾傳教師kap教會ê代表來赴，台南知事也臨席講祝詞。
1925年， tī廈門決議tio̍h請巴博士改譯舊約。伊因為年歲chē ， m̄敢答應，總是受著台灣chiah-ê宣教師ê鼓舞kap母會ê激勵，才敢承諾。不過有先tò去英國歇睏，到1927年春天koh來，到廈門才著手翻譯。佳哉不止順調進行，到1930年12月30日，就翻譯清楚。後來tī商務印書館印，無phah算1932年正月28上海事變，商務印書館tú著爆炸，所印ê舊約hō͘火燒了了，一年久ê工歸tī烏有。好佳哉，巴博士老根節， iáu有原稿留tī伊ê手。巴博士tò來台灣以後，常常寫批探問， 1932年10月， koh過去上海設法，逐項真順序進行。 1933年8月初4日，印刷舊約ê工明白清楚。博士滿心歡喜，就tò來台灣。 Hit年ê聖誕日，伊接著20本身點點ê舊約， tùi上海來。巴博士ê歡喜快樂講bē盡。
按呢tùi舊約創世紀到新約啟示錄，全部是巴博士翻譯做羅馬字。 Chit ê工作實在真大。

以前lóng是派傳道去澎湖做工， 1916年差遣楊世註牧師去澎湖傳道。伊kap牧師娘tòa tī馬公， thang去巡視全澎湖ê教會。 Koh chiah-ê姊妹也出錢派女傳道，過去澎湖鬥援助教會ê工作。

Tùi吳熙榮牧師就任了後，教會ná進步，就計劃beh新起拜堂。果然著手， sòa tú著工製變動。會友ê獻金減一半，掌執kap牧師大煩惱。吳牧師熱心祈禱，刻苦做會友ê模樣；大家出力獻，婦人人chē-chē獻in ê裝飾品做起拜堂ê路用。 Tú-tú hit時( 1921 )日本傳道隊到台灣chē-chē所在傳道，拓植 kap多辻兩位雙生到屏東做工。全教會大熱， thong暝祈禱也是無稀罕，大家愛傳道。有人講伊看見異象，會講未來ê代誌；一時教會大混亂。佳哉後來有安靜。會友若無真實ê信仰，一時ê干單熱，實在是真危險。
Chit幾若年，一般ê會友真愛佈道。 1925年，聖潔教會中田監督來台灣傳道。以前也有請植村 ，山室 ，賀川 kap金森 chiah-ê先生來傳道。台灣教會，若聽著講是基督教，無論啥款lóng歡迎。 Che卻是真好， m̄-kú也真bē曉想。 Chit年真耶穌教也傳入台灣；咱教會當局有苦心，總是無偌大影響。

Chit幾年中宣教師移動ê事，摘khah要緊ê記tī會面：李姑娘( A . . )來台南，接盧姑娘做女學ê校長。林姑娘( Aⁿ A . )去tòa彰化。杜姑娘( Sabine E . ) 1916年受派來台南教女學kap傳道理。
1921年，沈毅敦先生( . L . Sengleton ， B . . ) ； 1922年，吳力志姑娘( . ， B . A . ) ；1922年，吳力志姑娘受派到台灣。 In兩位lóng是有經驗ê先生，有學台灣會kap日本會，所以不止gâu幫贊學校， hō͘中學kap女學ê程度khah kôan 。
1926年，連雅麗姑娘( S . )到台南。因位加拿大聯合教會成立ê因端，北部ê宣教師劉忠堅 ，馬大衛兩位牧師kap烈姑娘安姑娘 lóng落來tòa南部做工。吳牧師娘 kap吳姑娘 1931年也落來台南。吳姑娘是老練ê看護婦， gâu幫贊李醫生。 Tùi吳牧師娘落來了，南部ê教會聖歌隊大進步。廉德烈牧師tī台灣做工33年久， 1928年辭職。伊tī神學校，中學，冊房做工， koh真愛去庄社巡教會。
1930年， Hi牧師( . . G . ) kap牧師娘到台灣，後來過去tòa永春。到1934年才koh來台南料理神學校。沈毅敦先生請ài做佈道ê工， 1931年離開中學， 1933年Ōe先生( . . G . P . )來thap伊ê缺。 Koh米姑娘( Beattie )也是1933年來女學做先生。
沈先生離開中學了後，自在tī六甲做中心，四界傳福音。用幻燈kap活動寫真ê方法來報導，不止好機會。劉忠堅牧師落來南部， tī chē-chē所在大舉傳道。因為聲量大，有熱情， koh台灣話也真láu ：所以到逐位聽眾真chē ，所講有感動力。 1934年，劉牧師ê查某囝劉路德姑娘來， tòa tī彰化做佈道ê工。

1917年，台灣大會組織主日學部會以來，全台主日學有大進步。 (部會長1917 — 1922年宋忠堅牧師， 1923 — 1928高金聲牧師) 。部會成立了，就tī每月ê教會報出主日學幫贊教員；也出主日學聲來報消息相激勵。後來有發行教員課本。 1924年7月，開第一回主日學教員講習會， 150外人tùi 40外間教會來赴。期間10日久；講習ê科目—主日學課， kap教授法。大家受刺激，得著真大ê利益。

高雄州下ê教會，因為chit幾年極力鼓舞自治，代先tī 1921年用謄寫版印12萬來出高雄基督教報』 。目的是愛鼓催逐教會ê信徒關心tī教會自治ê事， tī屏東開活版所叫做聖世社， 1924年1月發刊教會新報。 Chit ê工大部分是鄭溪泮牧師擔當，以外也有別人鬥幫贊。 Chit ê報繼續發刊幾若年久，有達成所向望ê目的。然後聖世社有kap新樓冊房tī 1932年兩pêng lóng將所有ê財產獻hō͘南部大會， tùi按呢就聯合。

1 .問候同業
1資運仁兄足下， 2久企台輝， 3無任渴想， 4辰維履祺迪吉， 5籌祉延禧， 6良如所頌。 7刻聞吾兄利用國貨暢銷之時機， 8積極進行，又於寧波開設支店， 9推廣營業， 10足見執事之善於畫， 11逈義尋常， 12必能勝算預操， 13大占利市， 14聞訊之下， 15傾佩莫名。 16弟辛勞如故， 17半籌莫展， 18乏善可陳。 19景仰高才， 20益覺慚愧。 21尚祈勿吝金玉， 22時錫教言， 23幸甚幸甚。 24專泐奉候， 25敬請台安。
1 .資運仁德的兄腳下。
2 .久久teh欣慕你的德行的光。
3 .不止數念若嘴焦。
4 .這霎teh想你行踏的福氣平安。
5 . Phah-ta̍t的福氣加添好兆頭。
6 .實在照親像我的所呵咾。
7 .這霎聽著你利用國貨暢銷的時機。
8 .積極的進步，閣tī寧波開支店。
9 .開闊來經營事業。
10 .夠額通見出你的gâu計劃。
11 .大各樣tī平常的人。
12 .的確會勝算來代先得著。
13 .大大賺錢交易閣利市。
14 .聽著這個消息的了後。
15 . àⁿ落teh欽服到極。
16 .我著磨照舊時。
17 .一半項的圖謀都袂發展。
18 .欠缺好的代誌通排列。
19 .大大teh欽仰你大的才調。
20 .益發知影我的見笑。
21 .要緊望你莫得惜你的批信。
22 .逐時賞賜我教示的話。
23 .不止歡喜，不止歡喜。
24 .專專用這個寫去拜候。
25 .恭敬請問你大的平安
2 .問候同學
1南北學兄台鑒， 2憶自握別， 3不覺已歷數旬， 4彌切馳思，時縈夢寐。 5弟因奉家慈之命， 6在近就學， 7擬入思明中學校肄業， 8不復再來原校矣。 9惟弟與足下同學兩年， 10堪稱莫逆。11今以中途轉學， 12遂致彼此隔離，悵念之至也13况吾兄品學久為弟所欽佩， 14平時受益實多15恐新校中， 16未必有如此良友， 17因是縈懷左右， 18益覺無聊。 19倘蒙不棄， 20時頒教言， 21則仍託金蘭之契， 22可常承藥石之規， 23幸何如之。 24肅此奉候， 25並請學安。
1.南北學兄大的鑒察
2.會記得對握手離別了後。
3.無拍算幾若十日久。
4.滿滿迫切的數念，逐時纏tī睏夢
5.我因為趁老母的命令。
6. Tī附近就學校讀冊
7.拍算欲入思明中學校讀。
8.無閣再來原校啦！
9.獨獨我kap你siāng學兩年久。
10.會堪得講是好交陪的朋友。
11.今因為半路欲轉校。
12.續致到大家隔離，鬱卒到極啦！
13.何況你品行學問久久予我降服。
14.平常時有受著你大的利益濟濟。
15.驚了新的學校的中間。
16.無的確有親像這號的好朋友。
17.因為按呢纏tī數念的心的雙爿邊。
18.益發知無聊啦！
19.設使得著你的無棄捒。
20.逐時賞賜好教示的話。
21.就猶原倚靠結拜的約。
22.通常常承受你苦勸的法度。
23.歡喜到按怎樣ah ！
24.恭敬寫這個kā你拜候。
25.續請問你讀冊的平安。
3 .問新交友人規家
1善隣先生清覽， 2獲悒芝顏， 3深聆蘭誨。 4客途傾蓋， 5頓成莫逆之交， 6旅次盡盟， 7遂訂金蘭之契。 8但恨陽關遽賦， 9各自東西， 10秋水伊人， 11誰能遣此！ 12第屈指文旌， 13定回珂里。 14因此謹泐魚書， 15特申燕頌。 16近維芳祺叶吉， 17蘭室迎詳， 18望風引領， 19彌切葵傾。 20弟自抵省垣，公私蝟結， 21約於夏盡秋初， 22方可旋里， 23以圖良晤。 24餘惟清照， 25臨穎神馳， 26並候全家萬福。
善隣先生àⁿ落來看。
得著見你芳芳的面貌。
深深聽著你的好教誨。
Tī路裡抵著你起車蓋來談論。
連鞭成做知己的交陪。
蹛tī客店一盡的盟約。
續定著結拜做兄弟的訂盟。
總是可惜大家唱陽關離別的歌。
各人相離開tī東西的所在。
所數念的人受長長的水隔teh 。
啥物會得通消無這個數念啊！
干焦屈指頭仔teh算你的旅行。
定著轉去到你的本所在。
因為按呢謹慎寫這張批。
刁工來kā你歡喜祝福。
近來teh想你好的福氣平安。
貴府teh迎接好兆頭。
看風伸頷頸teh瞭望。
滿滿迫切若葵花的傾向。
我對到省誠，公私的代誌極驟
大約tī夏天尾抑是秋天頭。
才會通轉去本鄉里。
來向望會得著相見面。
其餘望你àⁿ落來看。
用筆寫到遮，若神魂走到你的身邊。
順續問你通家萬福氣的平安。
4 .問在遠地之友人
1雲樹相思， 2彼此同情， 3一別光儀， 4瞬經數載， 5每遇友人旋里， 6無不詢問起居。 7今諗遼遠仁兄先生經商得意， 8財源茂盛， 9不識何時捆載綿旋， 10重聚家山， 11不勝翹企。 12弟才疎學淺， 13故我依然， 14無善告陳。 15茲託郵便，聊寄數行， 16以佈區區， 17敬請旅安，不宣。
遠遠隔離，但是teh相數念。
大家數念的情相同一款。
一下離開你的容貌。
一目ni̍h久經過幾若年。
每擺抵著朋友轉來的時陣。
無毋查問你的徛起。
Chím仔知影遼遠兄經營商業順序。
錢財的源頭茂盛。
毋知你tī時決定欲轉來。
閣再榮光咱本所在。
我不止大大躡腳尾teh欣慕。
我才調少，學問淺。
照舊無啥物各樣。
毋啥好的消息通kā你講。
今倚靠郵政的利便，淡薄寫這幾逝予你。
來講起我小可的心思。
恭敬請問你出外的平安，講袂了。
5 .秋天問候
1黃花繞徑，白露橫江， 2蟬噪漢宮， 3砧杵和家家之韻。 4遙擬故人， 5定必舉止亨嘉， 6隨時納福， 7欣忭奚如， 8愧弟碌碌庸才， 9半籌莫展， 10因人成事， 11虛度浮生， 12君將何以教我耶！ 13猶憶囊時聚首， 14頻領訓言， 15自覺胸無滯物。 16從君別後， 17茅復塞心， 18未稔何日再接光儀， 19重聆清誨， 20則此身又在玉山上行矣。 21肅此奉候， 22即請台安，不一。
黃花圍纍滿路，白的露水披滿tī江裡。
蟬仔吼的聲傳到漢宮。
洗衫的摃槌仔應家家的聲音。
遠遠teh拍算故舊交陪的人
定著無論逐項舉動興起好兆頭。
趁彼的時候來接納福氣。
真歡喜到極。
家己見笑我的sio̍h-sio̍h無才調。
小可計謀都袂曉得。
著倚靠人幫贊才會通成代誌。
空空過了活teh的時間。
你欲按怎樣來教示我啊！
猶久會記得早時saⁿ-kap聚集的時。
沓沓受到你的好教示的話。
家己知心肝內無積聚垃儳的物。
對離別你了後。
私慾閣再窒tī心肝。
袂知啥物日會閣接著你好的威儀。
重閣再來聽你的好教誨。
就這個身軀閣得著行tī玉的山頂裡。
恭敬用這個來拜候。
續請問你的身體的平安，無但一項。
6 .秋天問候教師
1涼颷薦爽， 2序值新秋， 3比維秋音先生絳帳高懸， 4文祺茂介， 5馳想芝顏， 6曷勝翹羨。 7小生塵容俗狀，不堪告陳。 8伏望錫我箴言， 9是所感荷。 10敬候清安， 11即祈澄照不一。
1 .涼冷的捲螺風吹予人爽快。
2 .次序拄拄是新秋天的時陣。
3 .這霎teh想秋音先生紅的帳簾挂懸懸。
4 .文雅的福氣茂盛。
5 . Teh想你芳芳的面貌。
6 .無毋躡腳尾teh欣羨。
7 .我平平凡凡袂堪得kā你講。
8 .仆teh向望賞賜我教示的話。
9 .這是最第一感謝。
10 .恭敬問你好的平安。
11 .續望，你àⁿ落來看，講袂了。
7 .夏天問候
1榴花吐豔，艾葉飄香， 2雨漲荷塘， 3納涼之處。 4遙想足下當此炎天， 5諒必招涼銷夏矣。 6愧弟碌碌無能， 7奔走半生， 8自別芝輝，久逾歲月， 9致暌雅誨， 10茅塞復生， 11未稔何時聚首， 12重晤故人， 13則饑渴之心，庶幾少慰矣。 14茲因忙中得閒， 15肅泐數言， 16稍申忱悃， 17並候尊安。
石榴花吐出真媠，艾的葉吹出芳味。
予落到蓮花池的水滇滿滿。
正是秋凊的所在。
遠遠teh想你當這號熱天時。
諒必也的確揣涼的所在來消無夏天的熱。
家己見笑我sio̍h-sio̍h無才調。
拍舞半世人。
對離別你的面，久久盤過年月。
致到離開你的好教示。
私慾的遮蔽閣再生起。
袂知啥物時會閣聚集。
閣再見著故舊的朋友。
就枵，嘴焦的心，差不多會通小可安慰。
今因為tī無閒的時得著小可閒。
謹慎寫這幾句。
小可通講出心肝實在的數念。
續請問你尊貴的身體的平安。
8 .久別問候
1東西仁兄左右， 2久疏通候， 3良以俗務絆身， 4無可告述。 5忝在深知， 6必能原諒也。 7比維台祉增綏， 8潭第納福， 9定符私頌。 10弟此間僑寄，壹是如恆， 11往來擾擾， 12知音絕少。 13撫今追昔， 14素稱莫逆之交， 15如足下者，又復望空梁月， 16悵隔江雲。 17雖懷秋水之伊人， 18難得聚首一堂， 19惟是千里寸心20尚希好音時惠， 21以慰拳拳。 22專此奉候， 23祇請近安。
東西仁徳的兄親像跟隨tī你的身邊。
久久罕得寫批去問安。
實在因為俗務的纏絆。
無通kā你講起我的消息。
咱是屬tī深的交陪。
的確會受著你的原情體諒啦！
這霎teh想你的福氣加添平安。
貴府teh接納福氣。
定著合tī我所祝福。
我chiah久出外，攏總照舊。
來來去去真濟的朋友。
欲揣知己的是真少。
照看現今來想咱早前。
實在通講是真siāng心的交陪。
親像你，閣較teh瞭望若欣慕月。
可惜隔離江kap雲的中間。
雖然teh數念你。
僫得通聚集siāng一間厝。
總是一千里路的遠，相數念若一寸的心肝。
要緊望你好的消息逐時賞賜我。
來安慰我心肝的數念。
專專用這個kā你問安。
續請問你近來的平安。
9 .新春問候
1春光一到，惠風佈暖， 2柳媚花明，添一庭之春色， 3對此良辰，足供玩賞。 4比維仁兄新禧雲集， 5多福日增， 6定必舉止綏和， 7起居茂暢。 8遙企之下， 9欣忭奚如。 10愧弟學疎才拙， 11乏善可陳。緬想高風， 13殊深景仰。 14未稔何日再親雅範， 15而慰我懷思也。 16茲因鴻便， 17謹泐寸函， 18恭候崇禧， 19並請台安不一。
1 .春天的光一下到，好的風佈散燒烙。
2 .柳樹開媠的花，加添一埕春天的款。
3 .對這號好的時日，夠額予人歡喜來thit-thô 。
4 . Teh想你新年的福氣若雲濟濟聚集。
5 .真濟的福氣逐日teh加添。
6 .定著的確行踏tī平安和順。
7 .徛起動作濟濟的暢快。
8 .遠遠teh向望的了後。
9 .歡喜到怎樣啊！
10 .家己見笑學問少少，才調閣憨緩。
11 .欠缺好通排列。
12 .遠遠teh想你的體態。
13 .閣較深深大大舉頭欣慕。
14 .袂知啥物日通閣再親身得著你的教示。
15 .來安慰我的數念。
16 .今因為鴻鳥的利便。
17 .謹慎寫一寸的批。
18 .恭敬來拜候你大的福氣的年。
19 .續請問你這霎的平安，無煞。
10 .失迓問候
1啟我仁兄惠鑒， 2闊別音疏， 3時縈夢寐， 4而一日三秋之感， 5究無解於飢渴之忱。 6日前台駕光臨， 7適弟因事赴廈， 8未能把晤， 9致失倒屣奉迓， 10且不得備聆教言， 11深為殘念， 12惟冀鑒原。 13然當此炎風酷暑， 14諒亦有銷夏散懷矣。 15弟數日前經巳返里， 16後日定當便道趨謁， 17以罄積愫。 18專此奉布，並頌台安。
1 .啟我仁德的兄恩惠的鑒察。
2 .久久離別罕得寫批去拜候。
3 .逐時纏tī睏夢的數念。
4 .閣一日若準三年久的感覺。
5 .究竟無煞我的欣慕的心思。
6 .幾若日前你坐車臨到。
7 .拄拄因為我為著代誌去廈門。
8 .袂會通kap你相見面。
9 .致到失落穿倒頭鞋的迎接。
10 .閣再袂得通聽著你的教示。
11 .深深因為按呢teh數念。
12 .獨獨向望你àⁿ落體諒。
13 .總是當這霎燒烙的風大熱。
14 .諒必你也敢消無夏天的熱爽快啦！
15 .我幾若日前已經轉來。
16 .後日定著若順路欲走去拜候。
17 .來講起所積聚的心思。
18 .專專用這個排列kā你通知。
19 .續祝福你大的平安。
11 .答秋天問候
1小池暑退，高樹涼歸， 2楓葉荻花， 3繪出滿江秋色， 4當茲景物蕭條， 5益覺衷懷惆悵， 6忽頒華翰， 7足見高情惓惓， 8溢於毫端， 9展誦之餘， 10實深感慰。 11但屈指可預期後會， 12而離懷究難釋斯時也。 13謹此奉復， 14茲希鑒原， 15並候台安，不另。
1 .細細的池減熱，懸懸的樹轉做秋凊。
2 .楓樹的葉，蘆荻的花。
3 .畫出滿江秋天的景緻。
4 .當這號好光景kap物肅靜。
5 .益發知影心內khǹg憂愁。
6 .忽然接著你的批。
7 .夠額通見出你的情的迫切。
8 .連一屑仔的因端都充滿。
9 .展開讀的了後。
10 .實在深深感激安慰。
11 .總是屈指頭仔通預算後期的聚會。
12 . M̄-kú離開的心肝究竟僫得放捒tī這時。
13 .謹慎用這個來回覆。
14 .向望你體貼。
15 .續拜候你的平安，無煞。
12 .答春天問候
1紅花鬬艷，黃鳥鳴歡， 2欣當淑景迎祥， 3可知人生行樂， 4端在即時也。 5無如爾我知心， 6睽違兩地， 7致使暮雲春樹， 8無限懷思，9茲蒙華翰先頒， 10益增感慕， 11捧讀之下， 12足見大哥殷殷雅誼， 13情見乎詞， 14千里寸心， 15於茲可證矣。 16肅此佈復， 17即請台安。
1 .紅的花開真媠，黃鶯鳥啼teh歡喜。
2 .欣慕當這號春天的景緻，迎接好兆頭。
3 .通知人一世人第一歡喜的。
4 .正正tī這時陣啦！
5 .但是你我大家知己的心肝。
6 .遠遠離開各一人一所在。
7 .致到予欲暗的雲，春天的樹的隔離。
8 .無限的數念。
9 .今得著你媠的批先寄來。
10 .益發加添感傷的欣慕。
11 .展開teh讀的了後。
12 .夠額顯出你好殷勤的情義。
13 .情意見出tī所講的話。
14 .離開雖然成千里，思想若準一寸遠。
15 .對按呢通干證啦！
16 .恭敬用這個排列回覆。
17 .續請問你身體的平安。
13 .答夏天問候
1赤日行天，黃雲匝地， 2對此炎蒸初迫， 3正當酷熱難勝。 4乃承高誼，先賜瑤函， 5實增感愧。 6但弟以樗櫟散材， 7不堪匠用， 8比之仁兄英才偉器， 9足備國家棟梁之選者， 10奚啻天淵。 11語云，能人多勞， 12斯言真勘移贈。 13茲惟願聚首非遙， 14談心有日， 15則與君一夕清話， 16勝讀十年奇書也。 17專此敬復， 18不盡神馳， 19即請台安。
1 .炎日滿天，黃色的雲遍滿地面。
2 .對這號炎炎的蒸氣今才迫人。
3 .正正抵著大熱僫得抵擋。
4 .但是得著你大的情義，代先賞賜媠的批。
5 .實在加添見笑的感念。
6 .總是我是若臭柴散散的材料。
7 .袂堪得受師傅的路用。
8 .袂比得你的好才調大的器具。
9 .夠額通做國家棟樑的所揀選的。
10 . Kiám干單親像天kap深淵的各樣nā-tiāⁿ 。
11 .俗語講，會的人較濟勞煩。
12 .這句話真正會堪得徙來送你。
13 .今向望相見面無遠啦！
14 .欲談論話的心思有時日啦！
15 .若kap你一步來講話。
16 .較贏讀十年的奇巧冊。
17 .專專用這個恭敬回覆。
18 .袂通盡心肝所想的講到了。
19 .續請問你的身體的平安。
14 .答冬天問候
1鐘鳴古寺， 2烏叫寒天， 3當茲霜凝雪積之時， 4正值蓬斷草枯之候， 5令人撫時觸景， 6無不思慕在春風中也。 7適接瑤函， 8遂覺陽春滿堂。 9乃知火滿爐，酒盈罇， 10不及故人一札， 11足慰相思。 12捧誦之餘，曷勝欣幸， 13未稔何日再齊聚首， 14暢敘幽情， 15銷此無窮離恨也。 16特此奉覆， 17肅請台安。
1 .聽見鐘tân的聲tī古舊的寺廟。
2 .烏鴉teh吼就知是寒天時。
3 .當這號霜凝，雪積聚的時陣。
4 .正正是拄拄蓬草斷草根的時候。
5 .予人照chit- ê時來觸景。
6 .無毋數念tī春天風的中間。
7 .拄拄接著你媠的批。
8 .續知影正月的氣滿廳堂。
9 .也知火滿火爐，酒滿酒甕。
10 .毋值著故舊的朋友一張批。
11 .夠額通安慰數念。
12 .提teh讀的了後，不止歡喜。
13 .袂知啥物日會得通閣聚集siāng一位。
14 .來暢快相離開的情義。
15 .消這號無窮盡相離開的鬱卒啊！
16 .刁持用這個kā你回覆。
17 .恭敬請問你身體的平安。
15 .冬天問候
1朔風撲面，冷氣侵膚， 2天降嚴霜， 3地凝積雪。 4遙想同志足下， 5福人多祇， 6正當圍爐煑茗，放懷暢敘時也。 7未稔適興銷寒之際， 8亦曾念及燕侶鶯儔否？ 9敬託管城，肅修問候， 10諸希垂鑒， 11不盡欲言，即請台安不一。
1 .北風吹面，冷氣深入皮膚。
2 .天頂落極寒的霜。
3 .地面積聚濟濟雪。
4 .遠遠teh想同志足下。
5 .福氣的人濟濟好兆頭。
6 .正正當teh圍爐，泡好茶，放煞數念的時。
7 .袂知拄拄teh歡喜消無寒的時陣。
8 .也捌念著你故舊交陪的同伴無？
9 .恭敬託這枝筆，謹慎寫來問安。
10 .才向望你àⁿ頭來看。
11 .袂通寫盡所愛講的，續問你的平安無煞。

1 .贈物祝痊癒
1盛紀辱臨， 2得悉清快仁兄先生清恙全釋， 3昕夕亨嘉，為慰。 4茲具人參一匣，燕窩兩函， 5即交台使遞呈。 6伏望哂存， 7物嫌輶褻。 8順候安祉。 9餘惟珍攝。
1 .你的差用的人來我的所在。
2 .才知清快仁兄先生，病已經攏好啦！
3 .早暗攏平安好勢，不止安慰。
4 .今備辦人參一盒，燕窩兩只。
5 .續交代你的差用人送去予你。
6 .向望你歡喜收起來。
7 .莫得嫌小可來棄捒。
8 .續問你早暗的平安。
9 .其餘向望你要緊gâu照顧。
2 .贈故鄉之土產
1珍雅仁兄如握， 2昨從敝郡帶來土儀，黃橘數十斤， 3雞絨麵十餘包。 4橘因天熱，大半腐壞， 5尚有數個可食者， 6麵則甚新鮮， 7臨食時用開水冲之， 8其味甚美， 9旅行攜帶尤便。 10用特專呈， 11敬請笑納， 12物微非敢言敬， 13聊以將意而已。 14特此布達， 15並請刻安。
1 .珍雅仁德的兄親像相頓手。
2 .昨日對阮郡提來的土產，黃橘幾十斤。
3 .雞絨麵十外包。
4 .橘仔因為天氣熱，大半臭去。
5 .但是要有幾粒仔會食得的。
6 .麵是不止新閣鮮的。
7 .當欲食的時陣用滾水泡落去。
8 . Hit- ê氣味不止好。
9 .旅行的時帶teh用閣較利便。
10 .刁持用chiah-ê致意送予你。
11 .恭敬請你笑笑收起來。
12 .物是小可毋敢講起做敬意。
13 .略略仔來用做意思nā-tiāⁿ 。
14 .刁工用這個kā你通知。
15 .續請問你這霎的平安。
3 .贈送白鹿酒
1解甲歸來， 2別無長物， 3惟有白鹿酒者， 4風味頗佳， 5奉上壹打， 6伏希哂納。 7握管匆匆， 8餘俟免述。 9專此便請文安。
1 .對辭職軍界轉來。
2 .無啥物別款好的物件。
3 .干單有kóa白鹿酒。
4 .滋味不止好食。
5 .恭敬送你一打。
6 . Àⁿ腰向望你笑笑收起來。
7 .攑筆生狂狂來寫淡薄。
8 .其餘聽候當面才kā你講明。
9 .專專用這個續請問你的平安。
4 .贈送螃蟹
1昨日舍親送來螃蟹兩簍， 2其味甚佳， 3因思足下最喜此物， 4弟不敢獨享， 5乃分其半，敬以持贈故人， 6聊佐菊醑，7望祈笑納， 8順請文安。
1 .昨日我的親人送我毛蟹兩籠。
2 . Hit- ê氣味不止好食。
3 .因為想著你不止愛這號物。
4 .我毋敢家己食。
5 .就分一半敬意提去送你。
6 .略略仔做你的酒配的路用。
7 .向望你歡喜收起來。
8 .順續請問你文雅的平安。
5 .贈送書籍
1樂新同學左右， 2判袂以來，離索增感， 3未稔董帷下讀， 4甘苦如何？ 5仰瞻懷人， 6悵思糜已。 7弟良憶曩日共勉硯席， 8與足下酌古斟今， 9賞奇析疑， 10時資教益。 11今茲杜門獨處， 12既乏涉獵， 13自慚孤陋寡聞， 14惆悵益甚，15日前閱報紙廣告， 16新出社會主義書籍數種， 17殊為從前所罕見。 18今已辦到， 19已足下耽嗜相同， 20特擇其尤詳論者兩冊， 21奉贈台端，藉供瀏覽， 22至祈哂存為荷。 23專此順頌近祺。
1 .樂新同窗若準tī你的雙爿邊。
2 .對離別了後，離開的情益發感激。
3 .袂知你放落帳籬teh勉強冊。
4 .甘心刻苦讀冊到怎樣！
5 .舉頭看teh數念你。
6 .鬱卒的數念無煞。
7 .我大大會記得早日saⁿ-kap坐siāng桌。
8 . Kap你斟酌古早kap現今的事。
9 .觀看奇異kap開拆憢疑的所在。
10 .彼時倚靠你來教示我的利益。
11 .今這霎杜絕無出門家己蹛teh 。
12 .既然欠缺稽考的研究。
13 .家己知孤單閣憨緩，少少聽著。
14 .鬱卒益發傷重。
15 .幾若日前看著報紙teh廣告。
16 .新出社會主義的冊幾若款。
17 .實在是對早前所罕得看著的。
18 .今已經有辦來了啦！
19 .因為知你的愛讀冊相同慣習。
20 .刁工揀彼號較詳細論的兩本。
21 .寄去送你，通予你詳細看。
22 .到位望你笑笑收起來。
23 .專專用這個續祝福近來的福氣
6 .贈送土儀
1天送仁兄如面， 2別後縈思，無時或釋， 3迅速光陰，忽經兩月， 4翹想芳祉納福， 5蘭室增祥， 6為頌。 7茲因郵政之便， 8是以上達思忱也。 9今附呈土儀， 10用佐荒函。 11伏望笑納， 12順候安好。
1 .天送仁德的兄若準相見面。
2 .離別了後纏tī數念，無一時會煞得。
3 .光陰真趕緊忽然間經過兩月日。
4 .躡腳尾teh想你好的福氣teh接納。
5 .你的家庭加添好兆頭。
6 .不止kā你祝福。
7 .今因為郵政的利便。
8 .所以寫這幾句通知我數念的心思。
9 .今續寄送你一屑仔土產。
10 .用來幫贊我毋成物的批。
11 . Àⁿ腰向望你歡喜收起來。
12 .續問你近來的平安。
7 .贈送運動會入場劵
1學關先生閣下， 2久違台教， 3時切神馳。 4近維履祺佳吉， 5為頌為慰。 6茲啓者， 7敝校成立，業已數年， 8實不敢言內容完全成效可觀。9惟幸開設以來， 10徐徐進行， 11學生尚稱發達。 12茲訂本月十四日，自午前八時起，於本校校庭開大運動會。 13務祈先生與貴家族一同， 14屆日光臨。 15茲附呈特待劵一枚，藉以岸內， 16莞納為荷。 17專此敬請大安。
1 .學關先生閣下。
2 .久久離開你大大的教示。
3 .逐時迫切神魂走去你的身邊。
4 .近來teh想你行踏福氣好兆頭。
5 . Kā你祝福kā你安慰。
6 .今開嘴所欲講的。
7 .阮學校設立已經幾若年。
8 .實在毋敢講內容完全好看。
9 .總是佳哉對開設了後。
10 .勻勻仔teh進步。
11 .學生猶久通講是發達。
12 .今定著tī本月十四日，對頂晡八點起欲tī本校的校埕開大運動會。
13 .專務望你kap貴家內攏總。
14 .到彼日榮光臨到。
15 .這霎續寄去特別款待的入場卷一張，倚靠這個來案內。
16 .向望你歡喜收起來。
17 .專專用這個敬意請問你大的平安。

1 .招聘牧師演說
1梅甘霧牧師垂鑒， 2謹啟者敝會阿緱教會， 3荷蒙上主眷顧，新建築工事， 4不日告成， 5准於來月三日欲舉行落成式。 6是夜七時半要開播道演說會。 7素知先生善於演說， 8妙語環生， 9地方男婦老幼，近來頗覺精神的之米糧， 10屆期定有三五成羣， 11來赴此會。 12恭請駕臨， 13發揮言論， 14為教會一增光彩， 15以留後日紀念， 16亦可成播道之效果。 17伏祈先生許尤是幸， 18並祈賜復， 19順請講安。
1 .梅甘霧牧師àⁿ落來看。
2 .謹慎所欲講的，阮敝會阿猴教會。
3 .得著上帝的看顧，新起的工事。
4 .閣無幾日就會完工。
5 .準備tī後月初三日欲舉行落成式。
6 .彼暝昏七點半欲續開佈道演說會。
7 .平素知影先生真gâu演說。
8 .奇妙的話不止貫串。
9 .地方男婦，老幼近來不止知精神tek的米糧。
10 .到時期定著有三個五個相chhōa規群。
11 .來赴這個演說會。
12 .恭敬請你撥駕來leh 。
13 .通講起你的理論。
14 .予教會一擺加添光彩。
15 .來留teh後日通做紀念。
16 .也通成佈道的好結果。
17 . Thìm頭向望你鬱卒是所向望。
18 .續向望你賞賜回覆。
19 .順續請問你講演的平安。
2 .招聘野球團渡臺
1慶應大學部野球團諸位清鑒， 2敬啟者，邇來節屆初春， 3氣候溫和，運動最宜， 4故我台灣體育會，擬定來春欲開催野球試合大會。 5前明治，法政諸大學曾渡臺，與敝地各野球團試合， 6尚未見貴團前來遠征，7夙聞貴團係全國之巨星， 8必有垂範以喚起我島之球界， 9並大刺戟各校生徒。 10夫此大會係體育發達起見， 11敢望諸位出馬加勢， 12使我會得一時之盛， 13是所切望也。 14惟望回音示知， 15專此佈達， 16並候學安。
1 .慶應大學部野球團諸位好的鑒察。
2 .恭敬所欲講的，近來節氣到春天。
3 .氣候較燒烙，運動第一合宜。
4 .所以阮台灣體育會，拍算訂著tī明年的春天愛欲開野球試合大會。
5 .前明治，法政chiah-ê大學捌過來台灣kap阮chia各野球團試合。
6 .猶未捌看恁貴團來遠征。
7 .早早聽著恁貴團是通國的第一出外。
8 .的確有好的模樣通叫醒阮本島的球界。
9 .也通大刺激各學校的學生。
10 .論到這個大會是體育發達的起見。
11 .敢望恁大家出馬加添勢力。
12 .予阮這個會得著一時的鬧熱。
13 .是所迫切向望的啦！
14 .獨獨望恁回覆消息指示阮知。
15 .專專用這個排列通知。
16 .順續問恁讀冊的平安。
3 .招聘家庭教師
1遠違道範， 2彈指經年， 3祇以簿書鞅掌， 4俗務紛投， 5未遑一致魚緘。 6然光風霽月， 7無時不在懷抱間也。 8素稔先生品誼文章， 9夙推雙絕。 10弟特虛明歲西席， 11敬求文駕主持，12雖小兒等質本駑駘， 13不足以當孺子之敎。 14懇乞俯念愚誠， 15幸勿推却。 16數行勸駕， 17並詢邇綏， 18竚候寵臨， 19謹先擁篲。
1 .遠遠離開你的好教示。
2 .屈指頭仔算已經經過一年
3 .干焦因為賬目的無閒。
4 .俗情事務的混雜。
5 .袂閒通一擺批予你。
6 .總是你光艷的體態若月的清漂。
7 .無一時陣無毋tī心肝teh數念啦！
8 .平素知你品行kap文學。
9 .早早就知攏總真好，無teh的。
10 .我因為明年欠ㄧ位先生。
11 .恭敬求你文雅的車到位來主持。
12 .雖然我的囝性質本然憨緩。
13 .袂通夠額來受你的好教示。
14 .懇求你àⁿ落來帶念我的致意。
15 .向望你莫得推辭。
16 .寫這幾字來請你坐車出發。
17 .續問你近來的平安。
18 .徛teh聽候你大的臨到。
19 .謹慎代先攑掃帚teh摒掃來聽候。
4 .招聘理化教員
1新科先生惠鑒， 2久隔音問， 3時深鬱結。 4比維履祺集吉， 5著述日隆， 6至為企頌。 7茲啟者， 8敝校現為完全課程計， 9凡理化需用之各種器具， 10業已擇要購置， 11以備實地練習。 12惟求專門教授， 13一時頗為難得。 14因念先生遊學外國， 15精研理化， 16深諳斯學之三昧者， 17如蒙不棄， 18受持該科， 19幸何如之。 20忝在素交， 21故趕冒瀆， 22是否，務祈賜我福音， 23為禱。 24專此奉布， 25並候台安。
1 .新科先生恩惠的鑒察。
2 .久久隔離無寫批去拜候。
3 .逐時深深鬱卒teh數念。
4 .這霎teh想你行踏平安，聚集好兆頭。
5 .著冊kap傳述日日ná充盛。
6 .到極為著按呢kā你歡喜祝福。
7 .今開嘴所欲講起的。
8 .阮學校現時為著欲做完全課程的計策。
9 .見若屬tī理化學所欠用逐款的器具。
10 .已經有揀要緊的買起來khǹg 。
11 .通備辦實地練習的路用。
12 .總是欲揣專門的教授。
13 . ㄧ時陣不止僫得得著。
14 .因為teh想你遊學外國。
15 .專專研究理化學。
16 .深深熟捌這科目的內容的。
17 .設使得著你無棄嫌。
18 .來受持教這科的課程。
19 .不止歡喜到極。
20 .咱大家是平素至好的交陪。
21 .所以才敢隨便來勞煩你。
22 .欲抑是毋，要緊求你賞賜我的消息。
23 .是第一所teh向望的。
24 .專專用這個講予你聽。
25 .續請問你大的平安。
5 .招聘為牧師
1守羊先生足下，敬啟者， 2敝會蒙主恩眷顧， 3信徒大有日增月盛之勢， 4共擬當敦請牧師一人， 5範圍我眾， 6無愧為上帝選民。 7輾轉思惟， 8僉謂先生才德兼優， 9以膺斯任為最宜。 10是以同心具函寅請。 11伏望先生不以我遐棄， 12俯如所請， 13敬受厥職， 14以牧主之聖會， 15俾吾眾信日以增， 16德日以進。 17致吾主耶穌基督之教會， 18大大光榮， 19曷勝欣幸之至。 20肅此並請道安。
1 .守羊先生腳下，恭敬所欲講的。
2 .阮的教會得著上主的恩典看顧。
3 .信徒大大有日日加添，月月充盛的款。
4 .大家拍算著致意請牧師ㄧ人。
5 .來看顧阮眾會友。
6 .才無見笑做上帝揀選的百姓。
7 .想來想去致意tī這層事。
8 .眾人講先生才調德行攏總好。
9 .來擔當這個職任是第一合宜。
10 .所以同心備辦批恭敬來請你。
11 .向望你無掠阮來遠遠棄捒。
12 .允准照阮所請的。
13 .歡喜來受這個職任。
14 .通照顧主的聖會。
15 .予阮眾人信德日日加添。
16 .德行日日進步。
17 .致到咱的主耶穌基督的教會。
18 .大大有得著榮光。
19 .不止歡喜到極。
20 .恭敬用這個續請問你道德的平安。
6 .延請醫師
1國手先生大鑒， 2許久未晤清輝， 3惟履祺佳勝為頌。 4茲啟者， 5家兄於日前感冒風邪， 6就近延醫診治， 7服藥數劑， 8不但毫無見效， 9而症狀反覺纏綿。 10當時因尊處相距較遠， 11恐煩玉趾。 12今家兄病已如斯， 13一誤不容再誤。 14務乞台駕惠臨寒舍， 15按症發藥， 16俾呻吟者早起沈痾， 17則再造隆情， 18無任感佩矣。 19專此奉懇， 20敬請道安。
1 .國手先生大的鑒察。
2 .偌久無看著你好的面貌。
3 .獨獨teh祝福你行踏平安。
4 .今開嘴所欲講起的。
5 .我的阿兄tī幾若日前有寒著。
6 .就近請醫生來打霎。
7 .食藥幾若帖。
8 .毋但若無小可見出功效。
9 .閣症頭反轉知有較沉重。
10 .當彼時因為你的所在相離太遠。
11 .驚了勞煩著你撥駕來。
12 .這霎我的阿兄病已經親像按呢。
13 . ㄧ擺錯誤毋通閣再錯誤。
14 .要緊望你坐車恩惠臨到阮兜。
15 .照伊的症頭發藥予伊。
16 .予teh哼哼呻的病人早早好起來。
17 .就受著你閣再造就大的恩情。
18 .不止感謝記得tī心內啦！
19 .專專用這個kā你懇求。
20 .敬意請問你道德的平安。
7 .雇傭店員
1久慕鴻才， 2良殷企念， 3比維起居暢適， 4允洽私頌。 5敝處司賬一人，因事分手。 7適蒙報知近來函， 8以兄台品學雙優， 9謹厚可靠。 10刻下尚未就事， 11倘蒙不棄， 12允為帮忙， 13即祈枉駕惠臨， 14商一切， 15是否，願先行賜覆， 16為禱。 17專此佈臆， 18祇請近安
1 .久久teh欣慕你大的才調。
2 .不止殷勤teh數念。
3 .這霎teh想你起來歇睏平安。
4 .穩當拄拄合tī我所祝福。
5 .阮chia管賬的ㄧ人。
6 .因為代誌無蹛chia轉去。
7 .這霎得著報知君寫批來。
8 .講起你品行學問攏優等。
9 .謹慎忠厚會靠得。
10 .這霎若猶未去做事業。
11 .設使得著你的無棄嫌。
12 .允准欲來幫贊我的無閒。
13 .才望你屈駕來我兜。
14 .通當面參詳攏總的事。
15 .欲抑是毋，願你先寫批來回覆。
16 .不止大大所向望的。
17 .專專用這個排列予你知。
18 .續請問你近來的平安。
8 .代延請醫師
1甦生先生尊前， 2夙欽道範， 3心折殊深， 4祇以衣帶盈盈， 5尚稽接教。 6伏維先生青囊妙術， 7名重江南， 8杏林仙澤， 9不僅論遍枌楡已也；羨羨。 10敝友偶發君近遘河魚之疾， 11委頓床笫， 12倍極狼狽。 13故特走价，過迓高軒， 14務煩撥冗賁臨， 15俾呻吟者， 16得起沈痾， 17則佩德靡涯矣。 18伏候台光， 19容圖謝不既。
1 .甦生先生尊貴的面前。
2 .早早teh欣慕你醫術的法度。
3 .心肝佩服不止深。
4 .干焦因為河長長水淀淀。
5 .猶久會通接著你的教示。
6 . Àⁿ頭殼teh想先生你青布的袋仔，神妙的醫術。
7 .名聲尊重到江南的所在。
8 .杏林仙的恩德。
9 .毋但若潤澤遍鄉里nā-tiāⁿ ；不止欣慕。
10 .病友偶發君近日抵著腹瀉的症。
11 .厭僐袂會起床。
12 .到極加倍的狼狽。
13 .所以刁工差人來請你，聽候你的轎到。
14 .專務求你撥工，大的臨到。
15 .予teh艱苦的病人。
16 .得著醫好起沉重的病。
17 .就受著你的德行無煞啦！
18 . Àⁿ頭teh聽候你的光儀臨到。
19 .容允當面來說謝無煞。

1 .招請小飲
1前日錦施辱臨， 2諸多簡慢， 3祗以貴務繁冗， 4未敢強挽台駕。 5今特薄具杯酒， 6聊盡地主之誼。 7懇賜光輝蓬蓽， 8弟謹擁篲以俟， 9並候文安。
1 .前日你來我的所在。
2 .有濟濟簡省貧惰tī-teh 。
3 .干焦因為你的代誌真濟。
4 .毋敢勉強kā你留teh 。
5 .今刁工備辦薄薄ㄧ杯的酒。
6 .略略仔來盡主人的情義。
7 .懇求你賞賜榮光臨到我兜，予我也受榮光。
8 .我謹慎攑掃帚掃便teh聽候。
9 .續請問你文雅的平安。
2 .招友觀菊
1歸隱以來， 2半耕半讀， 3頗得逸民真趣， 4近日籬菊盛開， 5孤芳自賞， 6愈覺幽情宜人。 7但知音如足下， 8倘若惠然肯來， 9即晚節黃花， 10亦應歡迎， 11泐此謹邀， 12順候日安。
1 .對辭官隱居了後。
2 . ㄧ半做事， ㄧ半讀冊。
3 .不止有閃避百姓的真趣味。
4 .近日花籬仔內的菊花大開。
5 .孤單ㄧ人teh賞這號芳芳的花。
6 .益發知影不止合人的清爽。
7 .總是知己的人親像你對我按呢。
8 .設使若歡喜來。
9 .就chiah-ê晚氣的黃菊花。
10 .也應該歡喜來迎接。
11 .寫這個謹慎kā你招請。
12 .順續問你逐日的平安。
3 .招友觀慈善市
1濟民仁兄台鑒， 2不親英采， 3已三星期。 4近想興居佳吉， 5潭第增綏， 6為頌且慰。 7弟杜門謝客， 8孤燈獨對， 9寂寞之懷， 10莫可言喻。 11茲聞台南基督教青年會， 12於本月十八日，自午前八時起， 13欲開催慈善市。 14據云，所賣者，手工藝品，日用品，化粧品，雜貨，刺繡類等， 15各各分類，陳列延長數室， 16任人縱覽。 17其他有餘興，飲食店種種， 18頗為熱鬧。 19而盡瘁於事務者， 20皆當市紳士淑女， 21其目的要將全部之收入， 22為救濟不幸之人民， 23賑恤鰥寡孤獨， 24泃此種博愛慈善之事業， 25堪稱美德之義舉也。 26弟擬欲前往購買多少， 27藉表同情。 28君素喜於慈善， 29此際可表赤誠， 30以贊其目的。 31祈即於其朝十句鐘過我， 32以便攜手同行。 33屆時竚候足音，幸勿見却為禱。 34耑此奉聞，並候道安。
1 .濟民仁德的兄大的鑒察。
2 .無看著你好的風采。
3 .已經過三禮拜啦！
4 .近來teh想你起來歇睏攏平安。
5 .潭府加添福氣的兆頭。
6 . Kā你祝福閣安慰我的數念。
7 .我蹛tī厝裡家己ㄧ人無人客。
8 .孤單ㄧ支燈火teh看冊。
9 .冷冷靜靜無聊的時數念。
10 .無啥物通譬喻來講起。
11 .今聽著台南基督教青年會。
12 . Tī本月十八日對頂晡8點起。
13 .愛欲開催慈善市。
14 .聽見講，所賣的是手工藝品，日用品，化妝品，雜貨，刺繡類chiah-ê 。
15 .逐款分類排列接續幾若間厝。
16 .出在人隨意去看。
17 .其餘餘興，飲食店一款ㄧ款。
18 .不止鬧熱啦！
19 .總是著磨tī這號工程的。
20 .攏是市內的紳士，淑女。
21 . Hit- ê目的欲將全部的收入。
22 .來救濟歹造化的百姓。
23 .賑濟無某的老查甫人，守寡人無父母的囡仔，無依倚的人。
24 .實在這款遍遍疼人的事業。
25 .會堪得講是好德行的義舉啦！
26 .我拍算也愛去買淡薄。
27 .小可來表明同情。
28 .你平素歡喜tī慈善的事。
29 .這幫通表明你疼人的心。
30 .來贊成in達hit-ê目的。
31 .求你tī彼ㄧ早起10點過來我兜。
32 .通kap我相牽手來去。
33 .到時teh聽候你，向望無棄卻。
34 .專專用這個kā你講，續請安
4 .招友談話
1連日不奉蘭言， 2令人茅塞， 3思覩眉宇， 4如饑如渴。 5倘蒙辱臨寒舍， 6作半日清談， 7不勝幸甚。 8弟敬烹茗以俟， 9不致聽空谷之足音也。 10專此上達， 11即候刻佳。
1 .相連續幾若日無受著你的談話。
2 .予我的愚蠢窒tī胸前袂通透。
3 .想欲見你的面。
4 .若枵kap嘴焦的迫切。
5 .設使會得著你來我毋成物的厝。
6 .來做半日的談論。
7 .不止歡喜到極。
8 .我恭敬泡茶teh聽候。
9 .袂致到我家己蹛tī這山內teh聽你的腳步聲。
10 .專專用這個kā你通知。
11 .續請問你這霎的平安。
5 .招友圍棋
1久無圍棋， 2輒覺技癢。 3邇來日常如歲， 4簷雨如繩， 5抱膝齋頭， 6學老僧之入定， 7絕無聊賴， 8悶如何也。 9仁兄素與僕同癖， 10倘的閒暇， 11尚祈屈移玉趾， 12降臨寒舍，共賞圍碁之樂， 13遣此愁懷。 14專此佈意， 15即請近安。
1 .久久無行棋。
2 .常常顯出愛圍棋的念頭。
3 .近來ㄧ日長長僫過若準ㄧ年久。
4 .簾簷的雨留落若準索仔相牽連。
5 .攬腳頭趺來坐tī讀冊房的頭前。
6 .若學老和尚teh坐禪。
7 .攏總無啥物事通做工藝。
8 .鬱卒袂爽快到極。
9 .你平素kap我siāng癖片。
10 .設使若有閒的時間。
11 .要緊求你撥腳來我的所在。
12 . Saⁿ-kap thit-thô行棋的快樂。
13 .來除去這個鬱卒的念頭。
14 .專專用這個排列我的意見。
15 .續請問你近來的平安。
6 .招散步
1桃紅柳綠， 2日麗風和， 3閉門兀坐， 4負此春光矣。 5故特遣价相邀， 6共覽踏青之勝， 7諒故人亦有同情也。 8如蒙不棄， 9卽請惠臨，是盼。
1 .桃花紅，楊柳綠色。
2 .日光焰，風氣燒烙。
3 .關門來家己恬恬坐。
4 .辜負這霎春天的好景緻。
5 .所以刁工差人來kā你相招。
6 . Saⁿ-kap來去看踏青節的好景緻。
7 .諒必故舊的朋友應該也有同情。
8 .設使得著你無棄嫌我。
9 .才請你來我兜，是所歡喜的。
7 .招賞月
1九樓仁兄如握， 2多日未晤裕輝， 3想起居迪吉， 4為頌為慰。 5弟日來兀坐終日， 6無可排遣， 7加以薫風撲面， 8炎威逼人， 9久思尋銷夏之灣， 10遣此積悶。 11茲因中秋在邇， 12望月一到， 13定當皓月麗天， 14澄如玉宇。 15且清水寺花卉盛開， 16叢樹蔭密， 17我輩大可起舞清影， 18以破鬱鬱之懷。 19想吾兄素喜清遊， 20必當深表同情也。 21惟祈足下中秋夜早臨敝舍， 22同往該寺， 23以待嫦娥， 24勿令嫦娥待我等他。 25手此敬請日安。
1 .九樓仁德的兄若準相牽手。
2 .濟濟日無見著你的面貌。
3 . Teh想你徛起平安好兆頭。
4 . Kā你祝福kā你安慰。
5 .我這幾日仔家己一個坐透日。
6 .無啥物通排解消無憂愁。
7 .閣再因為燒烙的風吹著面。
8 .熱氣的催逼人。
9 .久久teh揣消無熱的避暑地。
10 .通消散這號積teh的憂愁。
11 .今因為中秋暝欲到啦！
12 .十五暝的月光一下到。
13 .定著媠的月光照滿天。
14 .清清釆釆若媠的面貌。
15 .閣再清水寺花木開真濟。
16 .樹木ām-ām蔭向密密。
17 .咱chiah-ê通起來跳舞tī這號媠的影。
18 .通破無咱心內鬱卒的數念。
19 . Teh想你平素愛saⁿ-kap來thit-thô 。
20 .的確會深深來表出同情啦！
21 .獨獨向望你tī中秋暝早早來阮兜。
22 .通saⁿ-kap去彼間寺院。
23 .來聽候嫦娥的光。
24 .莫得予嫦娥來聽候咱啦。
25 .親手寫這個敬意請問你日的平安。
8 .招待納涼
1日前途遇足下， 2匆匆未及敘談， 3日來天氣酷暑， 4雖扇不停揮， 5猶汗如雨淋， 6實無處可以逭暑。 7竊思台南公園中， 8樹木陰翳，9亭臺崇廠。 10特期吾兄於午後四時在彼啜茗， 11略領清涼况味， 12以傾積愫，13敬候賁臨， 14此請刻佳。
1 .幾日前tī路裡遇著你。
2 .生狂狂無通kap你談論。
3 .這幾日天氣大熱
4 .雖然葵扇拽無停。
5 .猶原流汗若流雨直直滴。
6 .實在無當去來閃避熱。
7 .暗靜teh想台南公園的中間。
8 .樹木真ām閣蔭影。
9 .涼亭懸攑閣寬曠。
10 .刁工向望你下晡四點鐘tī-hia食茶。
11 .略略仔來納涼閣看景緻的趣味。
12 .續來談論前所愛講的心思。
13 .恭敬teh聽候你的榮光臨到。
14 .用這個續請問你這霎的平安。
9 .請赴婚宴
1宴臣先生文席， 2憶自拜別， 3不奉芝宇，倏逾兩月， 4翹想文祺， 5自多佳吉，6茲於十二月二十四日，為長男授室， 7薄治杯酒，8務祈台駕昨日賁臨， 9以光蓬篳， 10謹此肅候鈞安。 11伏維崇鑒，不宣。
1 .宴臣先生文雅的桌的雙爿邊。
2 .會記對拜別了後。
3 .無看著你的面貌忽然過兩日。
4 .躡腳尾teh數念你文雅的平安。
5 .自然濟濟好兆頭。
6 .今tī 12月24日因為我的大囝欲娶某。
7 .備辦薄薄幾杯的酒。
8 .專務望你坐車較早臨到。
9 .來榮光我的草厝。
10 .謹慎用這個來問你大的平安。
11 . Àⁿ頭殼向望你大的鑒察，講袂了。
10 .邀友看燒香節
1別來三月，想念甚般， 2比維吳府清安仁兄近祇綏和， 3諸般順遂，為祝。 4茲啟者，城中俗例， 5以二月十六日為燒香節， 6善男信女，魚貫而來， 7頂禮焚香，佛聲不絕。 8雖非大觀， 9亦頗熱鬧， 10吾兄得暇，望來舍同往， 11藉可盤桓數日， 12幸勿見却。 13竚候玉音， 14專此佈請行安不一。
1 .離別以來三月日，不止殷勤teh數念。
2 . Teh想吳府清安仁德的兄近來福氣平安。
3 .逐項事攏趁意見，按呢kā你招呼。
4 .今所欲講的，城內照風俗的例。
5 . Tī 2月16日做燒香節。
6 .拜佛的查甫，查某接續teh來。
7 .和尚照拜佛的禮來燒香，念經無煞。
8 .雖然毋是偌大好看。
9 .也是不止鬧熱。
10 .向望你若有閒來我的厝saⁿ-kap來去。
11 .續通四界行遊幾日仔leh ！
12 .望你莫得棄卻。
13 . Teh聽候你回批。
14 .專專用這個請問你起身的平安，無盡。
11 .邀友同往赴宴
1久客言旋， 2歸心如箭， 3前經尊府， 4本擬欲詣府拜謁， 5緣時將薄暮6又以驟雨淋漓， 7而雨具未備，致阻趨候， 8抱歉良殷。 9敝友鴻儀久欽英才， 10時為渴想。 11現使人持函到舍， 12屬弟轉邀。 13務望翌午玉趾過弟處， 14偕往赴筵， 15掃徑恭候。 16幸勿相拒， 17是所切禱， 18順候晚佳。
 久久出外，沓沓講欲轉來。
愛tò來的心肝，若箭的緊。
前日經過你的貴府。
本然拍算欲去你的府上拜見。
因為彼時日teh-beh暗啦
閣因為生狂雨落到chhè-chhè倒。
閣雨傘也無備辦，致到阻擋袂得去拜候。
心肝袂安穩，不止teh數念。
我的朋友鴻儀君久久teh欽仰你的好才調。
時時teh數念若準嘴焦。
現時差人提批來我兜。
吩咐我來kā你招請。
要緊望你明仔下晝過來我的所在。
Saⁿ-kap來去赴筵席。
掃巷路恭敬teh聽候你。
向望你莫得相棄嫌。
是所迫切向望的。
順續kā你問暗時的請安。
12 .延請聽演說
1二妹同懷粧次， 2前月連袂來南， 3因急事速回安平， 4未獲觀覽各處之盛， 5諒吾妹胸次，終覺不舒暢也。 6頃聞賀川豐彥氏， 7擬定本月十二日，要在台南基督教會堂開演。 8此位先生係日本有名之傳道師， 9屆期當有神靈界之談論， 10喚起精神之覺醒。 11故特邀約吾昧於日內， 12乘輕便車來南， 13參聽講演。14不勝竚盼之至。 15專此卽候日祉。
1 .第二小妹同胞梳妝台的左右。
2 .前月大家saⁿ-kap來台南。
3 .因為要緊事才連鞭tò去安平。
4 .袂得著觀看逐所在的敬訪。
5 .諒必的小妹心內敢無爽快啦！
6 .這霎聽著賀川豐彥氏。
7 .拍算定著tī本月12日，欲tī台南基督教會堂開演說。
8 .這位先生是日本出名的傳道師。
9 .到時定著有神靈界的談論。
10 .換起精神的覺醒。
11 .所以刁工招約我的小妹tī期日內。
12 .坐輕便車來台南。
13 .參加來聽伊的講論。
14 .不止歡喜teh聽候你來。
15 .專專用這張批來問你逐日的平安。
13 .開慰勞會招待
1勞煩老兄尊察， 2正切馳思， 3忽承枉顧，4清談片時， 5樂何可言。 6惟吾兄數月間， 7為國際規約赴聯盟總會， 8諸凡折衝適宜， 9令人感歎不旣。 10者番錦旋，車馬勞勞， 11想甚困憊。 12茲擬於明晚六時在平和樓， 13薄備杯酒， 14以浣塵襟。 15屆時請旣光臨， 16專此奉訂， 17祇候台安。
1 .勞煩老到的兄尊貴的鑒察。
2正正迫切teh數念。
3 .得著你來相探。
4 .聽你好的談論霎仔久。
5 .快樂欲按怎樣來講起。
6 . Teh想你tī幾若月日的中間。
7 .為著國際規約去赴聯盟總會。
8 .逐項事對待攏有得中
9 .予人感激呵咾無煞。
10 .這幫轉來tī旅行的著磨。
11 .想穩當大大有厭僐tī-teh 。
12 .今拍算tī明仔下昏6點tī平和樓。
13 .小可備辦薄薄的酒
14 .來消滅你旅行的艱苦。
15 .到時請連鞭臨到你的榮光。
16 .致意用這個kā你訂約。
17 .順續請問你大的平安。

1 .問參詣墳墓
1瑞安仁兄足下， 2久未聚譚， 3渴念不置，4明日清明， 5俗有踏青之舉， 6僕擬欲携舍弟至郊外一遊。 7足下如得暇，可以偕行。 8明晨乞在尊府少候， 9僕當便道相邀也。 10並祈賜覆為幸。 11敬訊安好。
1 .瑞安仁德的兄腳下。
2 .久久未捌聚集談論。
3 .數念無煞若嘴焦的款。
4 .明仔日是清明的節期。
5 .世俗人有巡墓的忌祀。
6 .我拍算愛chhōa我的小弟去城外thit-thô 。
7 .你若有閒的時通kap我saⁿ-kap去。
8 .明仔日求你tī你的厝小可聽候。
9 .我自然順路欲去招你。
10 .續向望你回批予我。
11 .恭敬問你這霎的平安。
2 .問出發時日
1錦標老兄清覽， 2別來數年，思君不置， 3漸聚復散，尤覺難堪， 4行期定於何日何時， 5務乞見示， 6弟擬屆時登州—敘， 7藉送文旌何如。 8此布，卽頌客祇。
1 .錦標老到的兄清雅的目睭來看。
2 .離別了後幾若年久，數念你無煞。
3 .暫時聚集閣四散，益發感觸僫得受。
4 .出發的時日定著tī啥物日啥物時？
5 .要緊請你指示我講話。
6 .我拍算到彼時上船kap你講話
7 .對按呢來送別你出外的期
8 .用這個kā你講，續祝福你出外的福氣。
3 .照會賀壽
1本月十八日，係瑞麟公七旬大慶， 2擬送幾項禮物， 3卽乞示知。 4屆期拜賀， 5希欲同行為要，6專此致意， 7卽請近安。
1 .本月18日是瑞麟公七十歲的大生日。
2 .拍算愛欲送幾項禮物。
3 .續求你通知我知。
4 .到時期欲去kā伊拜候。
5 .向望愛欲saⁿ-kap去是第一要緊。
6 .專專用這個kā你講明。
7 .續請問你近來的平安。
4 .照會價格
1謹啟者， 2遙聞寶號克已公道， 3信實無欺。 4故特寄上貨單一紙， 5望為批明價目。 6倘若格外從廉， 7今後專誠與寶號交易可也。 8謹此泐候， 9並請玉示為盼， 10順候財安不一。
謹慎開嘴所欲講的。
遠遠聽見寶號客氣閣公道。
信實無欺騙人。
所以刁工寄上貨單ㄧ張。
向望kā我批明價數。
設使若格外的俗。
今了後專專ㄧ心kap寶號交關啦！
謹慎寫這幾字來拜候。
續請恁回覆來通知，是所向望。
順續拜候你財神的平安。
5 .照會氣候及學校情况
1蹈通先生大鑒， 2睽違雅範， 3翹企良殷4辰維履候多佳， 5潭第吉祥，欣頌無量， 6弟在家園諸凡順適， 7堪慰知己耳。 8茲啟者， 9昨承貴地師範學校長來書， 10欲聘鄙人為該梭教員。 11素聞貴處係屬熱帶， 12邇來弟身體無甚強健， 13欲經熟考，而後決行， 14未知氣溫最高幾度？ 15亦暑期繼續許久？ 16且生活程度如何？ 17學校有教師宿舍否？ 18或者相離何程？ 19因與彼梭長素不識面， 20若以書信照會， 21恐有失禮之處。 22恭維足下橋寄彼地， 23業已舊年， 24一切內容，定當洞悉， 25敢祈一一詳示。 26專此奉託， 27順請台安。
 蹈通先生大的鑒察。
遠遠離開你文雅的教示。
躡腳尾teh看不止殷勤。
這霎teh想你行踏濟濟平安。
潭府受著好兆頭；歡喜呵咾到極。
我tī厝裡逐項順序平安。
會堪得通安慰你的數念nā-tiāⁿ 。
今開嘴所欲講的。
昨日接著恁遐師範學校長的批。
愛欲請我做這間學校的先生。
平素聽著恁遐是屬熱帶地。
近來我的身體無啥勇健。
愛欲閣斟酌稽考，然後才定著。
袂知氣候的溫度siāng懸幾度？
也熱的期間接續偌久。
閣生活的費項懸抑低？
學校有先生的宿舍無？
Kap學校有離開偌遠。
因為hit- ê校長平素kap我毋相捌。
若用批kā伊問看。
驚了有失禮的所在。
恭敬teh想你出外蹛遐的所在。
已經有經過幾若年久。
攏總的內容定著攏知影。
敢望你ㄧ項ㄧ項詳細報我知。
專專用這個拜託。
順續請問你大的平安。
6 .照會銷貨
1利貞仁兄台殿， 2握別芝顏， 3時深翹企， 4邇際閒庭舞蜨， 5高柳鳴蜩。 6比維旅祉綏和， 7百凡順遂， 8定符下頌。 9茲懇者，前託銷罐詰及鰇魚等物， 10未知尚有存否？ 11倘得銷就，便中寄下， 12該價若干， 13亦希示明， 14卽當寄奉。 15有費清神， 16容日面謝。 17謹此奉託， 18順請刻安。
利貞仁德的兄大的鑒察。
對頓首離別你的面貌。
逐時深深teh瞭望。
這霎闊闊的埕，尾蝶飛來飛去。
懸懸的柳樹，
Teh想你出外的福氣也敢有平安。
百項代誌也敢有順序。
定著拄拄合tī我所呵咾。
今所欲講的，前託銷的罐頭kap魷魚食的物件。
毋知猶久有á無？
設使若賣了，順便續kā我寄來。
所賣出的過錢偌濟。
也向望你寫信kā我通知。
才閣再寄去予你賣。
有費了你偌濟心神。
容允後日才當面kā你說多謝。
謹慎寫這幾字kā你拜託。
順續請問你這霎的平安。
7 .照會訂正違算
1新正寄奉尺書，並肅寸柬， 2馳賀年禧， 3諒邀澄鑒。 4近維寶號生意茂盛， 5財源廣進，為頌。 6敬啟者，去歲年底， 7承年細賬， 8當時俗務紛紜， 9未遑查對， 10卽經上復，及茲細， 11其中差謬殊多， 12且有情節不符之處。 13僅抄細單， 14附呈電鑒。 15伏祈確對清楚， 16卽賜示明為要。 17謹候近祺， 18並請寶號內諸位安好。
1 .新正寄去批ㄧ張kap片紅。
2 .走去kā你恭賀新年。
3 .諒必得著你àⁿ落來看了。
4 .近來teh想寶號生理茂盛。
5 .財源開闊大大進步。 kā你祝賀。
6 .恭敬所欲講的，去年年底。
7 .接著你寄來的賬項。
8 .彼時俗世的混雜無閒。
9 .無工通去查對。
10 . ㄧ下經過閣覆看，來詳細算。
11 .彼中間有錯誤的不止濟濟。
12 .閣有情理無符合的所在。
13 .謹慎抄寫ㄧ張單。
14 .續獻予你，請àⁿ落來看。
15 . Thìm頭向望你確定對清楚。
16 .才閣指示我知影，最第一要緊。
17 .謹慎問你近來的平安。
18 .續請問店內諸位近來的平安。
8 .照會遺忘物
1昨晚在貴處， 2荷蒙優禮厚待，謝謝。 3茲因雨，傘一枝， 4忘卻攜歸， 5乞查交來人帶下，為感。6專此拜託， 7並候台安。
 昨昏tī尊貴的所在。
 得著你好禮大大的款待，不止多謝。
 今因為雨傘ㄧ枝
 袂記得提轉來。
請你揣交代來的人帶tò來，最感謝。
 專專用這個拜託。
 續請問你大的平安。
9 .答照會薦家庭教師
1握別芝顏， 2瞬經半載， 3景仰之私，與時俱積。 4邇維潭，祺納福， 5文祉綏和，定符鄙頌。 6展誦瑤函，得悉一切， 7蒙薦西席一層。8本擬從命。9緣家兄年逾七旬， 10僅有舍姪一人， 11必須早就經營。 12年來惟小兒一人讀書， 13束脩甚菲， 14未識貴相知肯降格相從否。 15如不嫌鄙陋， 16即希示下， 17以便招請。 18專此奉復， 19順請台安。
1 .對頓手離別你的面貌。
2 . ㄧ目ni̍h久半年久啦！
3 .我teh欣慕的心肝kap時候平平積聚。
4 .近來想你潭府的接納福氣。
5 .文雅的福氣平安，拄拄合我所祝賀。
6 .這霎讀著你的批，知影攏總。
7 .得著你舉薦先生這層事。
8 .本然拍算著趁你所命令的。
9 .因為我的兄哥年歲過七十外。
10 .干焦有我的姪兒ㄧ人。
11 .的確著較早就生理經營。
12 .明年若干焦我的囝ㄧ人讀冊。
13 .束脩不止較毋成物。
14 .袂知你的朋友肯降格來相趁無。
15 .設使無嫌我的鄙微。
16 .才向望回批來指示。
17 .通連鞭寄批去請伊。
18 .專專用這個kā你回覆。
19 .順續kā你請安。

1 .稱贊友子人品
1門閭仁翁殿鑒， 2展讀手書， 3如親雅教， 4就稔因時納福， 5遇事成祥， 6至為喜慰。 7承囑照顧令郎一節， 8忝在交好， 9自當隨時留意。 10弟向來與其同處， 11見彼言行一致， 12衣冠儉樸， 13品性純良， 14此皆貴家庭教育之所使然。 15迄今年餘，不見其奢華， 16絕無絲毫感染惡習， 17此誠青年中之所罕見， 18堪稱難得者也， 19故足下可以安心矣。 20專此奉復， 21順請大安。
1 .門閭仁德的兄老伯àⁿ落來鑒察。
2 .展開teh讀你所寄的批。
3 .親像親身受著你的好教示。
4 .就知你照時陣teh接納福氣。
5 .拄著代誌也成做好兆頭。
6 .到極歡喜安慰。
7 .受著你吩咐照顧你的公子這層事。
8 .咱大家是至好的交陪。
9 .自然著隨時來留心注意。
10 .我對早日以來kap伊saⁿ-kap蹛siāng位。
11 .看伊的言行攏總siāng ㄧ款。
12 .衫褲攏樸實gâu儉省。
13 .品行性質真純全。
14 .這攏是對恁家內教育的予伊按呢。
15 .到今年外久，無看著伊有奢華。
16 .攏無ㄧ屑仔感受著歹風俗。
17 .這實在是青年中的所罕得抵著。
18 .會堪得講是真僫得得著的人啦！
19 .所以你通夠額安心啦！
20 .專專用這個kā你回覆。
21 .順續請問你大的平安。
2 .稱贊家庭和睦
1和氣仁姊芳覽， 2頃讀來書， 3如覩芝儀， 4時頒雅言， 5感謝無極。 6良憶前在尊府， 7得悉舅姑則怡怡然也， 8妯娌則融融然也， 9子姪則循循然也， 10婢僕則孜孜然也。 11耳所聞者，絃誦之聲， 12目所覩者，耕織之事， 13非能實行家庭教育， 14曷克臻此。 15迄今此種狀況猶深印象於妹之腦中。 16而竊思吾姊今後所享受之幸福，實未可限量， 17殊深景仰。 18茲他日登府， 19伏望再教我鍼黹為盼，20肅此奉復， 21即頌履祉。
1 .和氣仁愛的阿姐芳芳的鑒察。
2 .這霎teh讀你所寄來的批。
3 .若準看著你芳芳的面貌。
4 .逐時得著你賞賜好教示的話。
5 .感恩說謝到極。
6 .大大會記得前蹛tī恁貴府裡。
7 .才知你的大官大家歡歡喜喜的和睦。
8 .同姒仔和好搖搖擺擺的款式
9 .囝，姪仔有次序趁規矩的行踏。
10 .女婢，奴僕歡喜殷勤做工無貧惰。
11 .耳孔所聽著是絃仔kap唱歌的聲。
12 .目睭所看的是耕作紡織的事。
13 .毋但是會曉實行家庭教育。
14 . Thái-thó會做到親像按呢！
15 .到這霎這款的款是猶原記牢tī我的腦髓內裡。
16 .總是暗靜teh想你對今了後所欲享受的福氣，實在是無限量的大啦！
17 .實在大大teh欽仰。
18 .今，別日若閣去貴府的時。
19 . Àⁿ腰望你閣教我的針黹，是所向望。
20 .恭敬寫這個kā你回覆。
21 .續祝福行踏的福氣。
3 .稱贊女子職業學校之成績
1葵旭先生惠鑒， 2久隔教言， 3想念良深。 4忽接華箋， 5神馳左右。 6敬悉履社安和， 7文祺集吉， 8無任欣慰9承詢女子職業學校之內容， 10記之如下， 11其目的專在職業教育， 12功課除修身，家政，體操， 13及普通科學而外， 14注重於裁縫製花，刺繡各門， 15且時時指導學生所學之工藝， 16皆適用於一般社會為主要。 17故其所製出之各手藝品， 18較他校尤為優異。 19而一經畢業， 20即可恃以營生， 21洵可稱為近代女子職業學校之巨擘。 22茲並附規則書一通奉上， 23讀之更可明矣。 24專此復達， 25並候近安。
1 .葵旭先生恩惠的鑒察。
2 .久久隔離你教示的話。
3 .數念的思想實在真深。
4 .忽然接著你媠的批。
5 .心神若準跑走tī你的身邊。
6 .恭敬知你行踏tī福氣的平安。
7 .文雅的福氣聚集好兆頭。
8 .不止歡喜受安慰。
9 .受著你teh問女子職業學校的內容。
10 .照所記tī下面:
11 . Hit- ê目的專務teh教職業的事。
12 .所教的課程除去修身，理家，體操。
13 . Kap普通的科學以外。
14 .對重tī裁縫，做花，刺繡逐號。
15 .閣再時時教示學生所學的工藝。
16 .攏總合用tī一般的社會最要緊。
17 .所以in所做成的逐款手工的物。
18 .比別間學校閣較優等。
19 .若一下經過卒業。
20 .就通倚靠來圖謀活命。
21 .實在通講是近代女子職業學校中間的第一大出擢的。
22 .今續寄去規則書ㄧ通予你。
23 .若讀就閣較明白啦！
24 .專專用這個回覆通知你。
25 .順續拜候你近來的平安。
4 .國書捧呈謁見之頌辭
1貴大總統閣下， 2本公使既受本國大皇帝陛下， 3派在中華民國， 4充任特命欽差， 5便宜行事全權公使，6茲應欽仰貴大總統台端， 7以此責任， 8自請謁見。 9欣蒞中華民國， 10代表大英帝國。 11夫貴國係本公使舊遊之地， 12其文化歷史久所欽仰。 13且與吾國交誼最久。 14茲敢確陳於貴大總統者， 15本公使奉職期間， 16不但謹慎守持邦交， 17且希日益敦篤之有加無已。 18庶我丙國於科學上，文化上及商務上關係日密。 19今回承繼此命， 20應盡心力。 21但望此事亦賴大總統厚情， 22及貴國政府通融相助， 23除遵奉本國大皇帝之命， 24代達大皇帝所深欽慕大總統之忱， 25及誠祝中國福祉之意以外26本公使個人亦謹表同情。 27茲將本國大皇帝，派本公使之國書， 28敬謹呈遞。
1 .貴大總統閣下。
2 .本公使已經受本國皇帝陛下。
3 .派來欲tī中華民國。
4 .擔當特別命令的欽差。
5 .利變通辦事務有的全權公使。
6 .今應該著通知大總統你。
7 .因為這款的責任。
8 .自然著請欲朝見。
9 .真歡喜受任tī中華民國。
10 .來代表大英帝國。
11 .論到貴國是我舊時捌來的所在。
12 . Hit-ê文化， kap歷史是我久久所欣慕。
13 .閣再kap阮國交陪真久。
14 .今敢確實講予大總統聽的。
15 .是我奉職的時間內。
16 .毋但若欲謹慎守來保護國家的交陪。
17 .閣teh向望日日益發敦篤有加添無煞。
18 .差不多予咱兩國tī科學上，文化上， kap生理上的關係日日ná親密。
19 .這pang承接這個命令。
20 .應該著盡我的心肝kap氣力。
21 .總是這層事也望大總統高前。
22 . Kap貴國政府通融相幫贊。
23 .除去趁本國大皇帝的命令。
24 .代理通知大皇帝所深深欣慕大總統的心思。
25 .以及虔誠祝福中國國氣的意思以外。
26 .本公使ㄧ人也謹慎表明同情。
27 .今將本國大皇帝派我的國書。
28 .恭敬謹慎送上去予你。

1 .請勿裁可設妓樓
1稟為請緩設立東郊妓館，以維商艱事。 2竊思商民等近閱報載王某等，呈請設立東郊妓館， 3業蒙憲署批准行，將建築等因， 4連閱各報均屬一辭， 5逖聽之下，至為慌恐。 6按朝陽市面，自壬子以後， 7迭遭事變， 8元氣未蘇， 9邇幸自我大統領， 10保市衛商， 11暫呈活氣。 12乃該王某等利便私圖， 13乘機呈稟。 14妓館一開，是非叢起， 15朝陽門外店肆櫛比， 16各舖夥友何止千計， 17照料不同， 18涉足女閭， 19於個人衛生，固屬大有妨害。 20而各舖風紀， 21於焉不可維持， 22甚至流落困窮， 23爭氣鬬毆， 24均在意計之內。 25比來四郊不靖， 26萑苻潛伏。 27自我總統蒞任以來， 28嚴緝厚賞， 29屢獲要案， 30盜賊始稍歛迹。 31而現值冬防食緊， 32上下咸於戒心， 33娼寮為盜賊之媒， 34約期隱匿，習見不鮮。 35倘或稽查未變， 36盜賊窩藏，乘機驟發。 37官民之利措手不及。 38設生巨變， 39誰尸其責。 40商民等籌維再四， 41眾議僉同， 42為此合辭籲懇統領大人， 43體念商艱， 44維持地面， 45按照北郊成例， 46緩准設立妓館， 47商家蹛戶實感德無涯， 48臨稟殷切，不勝待命， 49謹稟。
稟為著欲緩設立東郊的thit-thô間，來救chiah-ê生理人艱難的事。
暗靜想阮chiah-ê生理人近日看報記王某等，有teh入稟請欲設立東郊的thit-thô間。
已經得著憲署批准in ， teh-beh建築的因端。
相連看逐款報平平siāng ㄧ款的話。
遠遠聽著這個，到極楞愕驚惶。
照朝陽的市面，對壬子年以後。
常常拄著代誌的變遷。
元氣都猶未復原。
近來佳哉對阮的大統領。
保護市面照應生理人。
漸漸顯出有活氣。
這pang因為這個王某等順便欲趁錢。
順機會來對官長稟請。
Thit-thô間一下開，好歹就濟濟生起。
朝陽的所在店頭cha̍t-cha̍t ná柴梳齒。
逐間的店夥計毋若千外人。
隨人的性質攏無相同。
若踏到tī thit-thô間。
對ㄧ人的衛生，實在有大妨害。
閣逐間的店的風俗。
對按呢thái-thó會通維持。
甚至會致到陷落tī sòng-hiong的艱苦。
生起冤家相phah ，抾怨。
攏總袂通算到了。
Hiàng時四郊袂安靜。
草刺ām的所在有bi̍h-teh的賊馬。
對阮的總統就任了後。
嚴嚴來治理厚厚賞罰。
沓沓掠著真重要的案件。
賊馬才勻勻仔無去。
閣現時拄拄是防冬的無閒
序大序細攏有teh致意的心肝。
Thit-thô間是做生起賊仔的媒介。
約時期隱匿，常常見出袂少。
設使有的chhiau-chhē猶未齊著。
賊仔bi̍h的所在，順機會忽然發作。
官，百姓的力，抵當bōe-tiâu 。
設使若發起這號大的事變。
啥物人會通擔當hit- ê責成。
生理人大家拍算閣再三思三四擺。
濟濟議論眾人攏相siāng 。
為著按呢合來懇求統領大人
體貼生理人的艱苦。
來維持地面的眾百姓。
照北郊的舊例。
較慢才准in設thit-thô間。
生理人，徛家人實在感謝你的恩典無煞。
這霎teh寫稟真致意teh聽候命令。
謹慎用按呢稟請稟請。
2 .求輕減租稅
1呈為懇請輕減租稅事。 2夫國以民為本， 3固國務在安民， 4政以賦民為重， 5善政必須薄賦， 6我徽名為畿輔， 7實係山鄉， 8連連雜費，愈賦愈重， 9而政愈煩， 10逐月窮徵， 11民亦窮，而財亦竭， 12患同蹈火，苦似捕蛇。 13况他郡田多民少， 14餘費不徵， 15我府地狹人稠， 16誅求轉急， 17皆民宇下。 18應沐同仁， 19伏乞據情而輕減租稅， 20以救疲困， 21啣結上呈。
1 .稟求請輕減租稅的代誌。
2 .論到國家掠百姓做君本。
3 .堅固的國專務著安穩百姓。
4 .政治愛抽百姓的稅務最要緊。
5 .好的政治的確著抽較輕的稅務。
6 .阮徽州名講是近tī國都的街市。
7 .實在是屬tī山間的鄉里。
8 .逐年的雜費ná抽ná重。
9 .閣政務ná益發濟。
10 .逐月日艱苦tī抽稅。
11 .百姓也ná窮，錢也ná了。
12 .艱苦ná腳踏火，煩惱ná掠蛇。
13 .何況別郡田濟百姓少。
14 .其餘費項也無徵收。
15 .阮府裡地狹人閣濟。
16 .迫討納稅真緊急。
17 .攏總tī百姓的厝teh聽候。
18 .應該著款待siāng ㄧ款。
19 . Thìm頭向望照阮的意思來減少租稅。
20 .來救阮的困苦。
21 .受恩典的百姓稟請的。
3 .遭旱災求減租
1呈為旱魃之災， 2求減國賦事， 3祝融司令， 4旱魃為災，田作龜裂， 5地成枯槁。 6市中米價頻增， 7野外哭聲漸起， 8民生無賴。 9國賦何供。 10雖仁憲撫養心勞， 11肯聽桑林之禱。 12但下民謀生日拙， 13當切杞人之憂。 14伏乞垂憐， 15曲賜生全， 16使人民免陷於溝壑， 17致意上呈。
稟為著亢旱的災禍。
求減國稅的代誌。
火神teh掌管命令。
亢旱的災禍，田成龜殼痕的裂開。
土地ta硞硞ná枯焦的稻稿。
市內的米價直直加添。
草地哭的聲漸漸發起。
百姓的生活無通依倚。
國稅欲對tah-lo̍h予恁，
雖然仁德的兄模範kap安慰養飼以及操心擘腹。
肯聽阮ná tī桑林的祈禱。
總是阮chiah-ê百姓圖謀生活日日憨緩。
當迫切ná杞國人的憂悶。
Àⁿ頭殼求你àⁿ落來憐憫。
饒阮chiah-ê人的活命。
才予百姓免跋落溝窟。
致意用這張送上稟求。
4 .遭水災求發倉平糶
1呈為哀鳴拯溺， 2急救殘生事， 3馮夷作祟， 4里巷遭殃， 5棟宇湮成破舸， 6田園變作荒洲， 7暮食朝糜， 8蘆菔非充口腹， 9豆菽難飽飢腸。 10今兒女悲號， 11嘵嘵不已， 12父子離散，慘不勝言。 14長官發政施仁， 15臨機應變， 16或發倉以平糶， 17或捐粟以炷糜， 18自有調劑， 19救茲黎庶， 20萬戶沾恩， 21千家戴德矣， 22啣結上呈。
稟為著哀傷求賑救沈溺。
趕緊救活命的事。
水神的作祟。
鄉里街路受著災殃。
大厝淹成破的大船。
田園變成做拋荒無作的洲。
下昏食早起煮的湆糜。
蘆菔的菜毋是有夠額通食。
豆類僫得通止飢腹肚腸。
今查甫，查某悲傷teh求叫。
出聲求， háu無煞。
父囝相離開四散。
悽慘到袂講得。
長官發起來做好事。
順機會來趁變遷。
Kiám-chhái開粟倉來平糶。
抑是題錢糴粟來煮糜。
自然若有調度來配合。
會通救chiah-ê受災禍的百姓。
ㄧ萬予受著恩典。
ㄧ千口灶受著恩惠的德行啦！
咬圓環，結草來kā恁稟明。

1 .請求蕃薯簽殘金
1南晚先生惠覽， 2敬啟者，前蒙採薯簽， 3其殘金五百圓，尚未完楚。 4際此財界困難， 5金融轉運逼迫， 6且交貨頻繁之秋， 7敝每日找簽客殘金數百圓， 8因之困上加困。 9然寶號之餘裕，而為友道之誼， 10尤當援助。 11況貨物交完之chhē金， 12又屬無多， 13祈望如數匯下。 14古人傾囊相助， 15不敢失信於人， 16正望寶號也。 17至急勿悞， 18順請籌安。
南晚先生恩惠的鑒察。
恭敬所欲講的，前受著恁糴的薯簽。
彼條殘金五百箍猶未找清楚。
這霎財界極困難。
金錢的出入真迫促。
閣再交貨真無閒的時陣。
我逐日著找簽客的殘金幾若百箍。
因為按呢困難上閣加添困難
總是寶號的富有，做朋友的情義。
閣較著鬥幫贊。
何況貨物交清楚的找金。
閣也是屬無偌濟啦！
向望照額聲kā我寄來。
古早人摒袋仔相幫贊。
毋敢對人來失落信用。
正正向望tī寶號啦！
真急用莫得相誤。
順續請問你拍算的平安。
2 .請求商品價錢
1謹啟者，本月初二日， 2有寄結算書一通，3諒既到典籤處。 4在初十日再疊奉蕪函催告， 5亦不見回答， 6甚然不安。 7想向來與寶號交易已久， 8未曾有失信， 9故東翁與諸店員極為操心。 10且客月乃敝店之結算期， 11若此遲延，實屬帳簿整理十分困苦。 12望接信之日， 13迅速以電報為替擲下， 14其金額照初二日寄送之請求書所記載， 15金貳千五百六拾圓。 16因交關非只一次， 17決不可置之度外。 18倘明後日無信息， 19即照法律提出手續， 20願無異議。 21專此達知， 22至切勿誤， 23並候財安。
 謹慎所欲講的，是本月初二日。
有寄結算書一通。
諒必已經到你的賬櫃的所在。
Tī初十日閣再重寄批去催迫。
也無看著恁的回覆。
不止袂安心。
想hiàng-ng時kap寶號teh買賣已經久久。
未捌有失落信約。
所以頭家kap chiah-ê伙計極操心。
閣再前月是阮店的結算期。
若按呢的延遷，實在是賬簿整理有十分的艱苦。
向望接著批的日。
趕緊對電報為替寄來。
Hit- ê錢額照初二日寄去的請求書。
金兩千五百六十箍。
因為交關毋是干焦一擺。
決斷毋通放做無要無緊。
設使明仔後日無消息。
就欲照法律kā你提出手續。
願你無加講話。
專專用這個通知。
極要緊莫得失誤。
續問你財神的平安。
3 .請配原貨
1豁達仁兄左右， 2頃接華札， 3並來尊貨共十件綾綢， 4照數無差。 5但此貨品質低次， 6不合銷場， 7本欲原舟奉還， 8為道路修遠，關稅舟資， 9往返不便。 10小號未敢擅寄。 11謹將原物另存， 12竚候指圖。 13惟願兄台速配原貨， 14是所切望。 15專此佈達， 16藉請邇安。
1 .豁達仁德的兄若準跟隨tī你身邊。
2 .這霎接著你媠的批。
3 .也有寄來尊貨共十件綾綢。
4 .照數額無精差。
5 .總是這pang的貨有較bái 。
6 .無合阮chia的銷頭。
7 .本然是欲將原貨配tò去行李。
8 .因為路途真遠，稅項船費的錢。
9 .去來的無利便。
10 .阮店毋敢自專kā你寄去。
11 .謹慎將原物kā你收另外khǹg 。
12 .徛teh聽候你的設法。
13 .獨獨向望你緊緊配原去配的貨。
14 .是第一迫切teh瞭望。
15 .專專寄這個kā你通知。
16 .續請問你近來的平安。
4 .對教會請證明書
1光鹽先生霽照， 2敬啟者， 3敝現經商時常在廈門， 4不能與我會兄弟姊妹同集禮拜， 5共襄會務。 6是以懇我會擲賜移居照之薦書一紙， 7薦於廈門鼓浪嶼教會堂， 8以便在此同集事上帝。 9此後願主施恩我會， 10使聖會日興， 11信徒日增， 12福德並隆， 13歸榮上主，固所願也。 14專此託請， 15並問道安。
 光鹽先生àⁿ落來看。
 恭敬開嘴所欲講的。
我現時經營生理時常tī廈門的所在。
袂會通kap咱的教會兄弟姊妹saⁿ-kap聚集禮拜。
相同辦教會的事務。
所以懇求我的教會賞賜寄一張移居照的薦書。
舉薦我tī廈門鼓浪嶼的教會堂。
通利便tī-chia kap in相同服事上帝。
這pang了後願上帝施恩tī咱的教會。
予聖會日日興旺。
信徒日日ná加添。
福氣德行平平充盛。
歸榮光予咱的上帝，是心所願啦！
致意用這個拜託請求。
續請問你道德的平安。

1 .推薦家庭教師
1殘菊傲霜， 2早梅迎雪， 3比維上侍萬福， 4吟祉亨嘉， 5定符臆頌。 6逕啟者，聞尊處西席， 7欲企遠遊， 8來歲不復仍舊在館。 9思令郎令姪， 10尚須從師受業。 11有敝友劉篤持君學行兼優， 12人所欽佩， 13明年未有安硯之地。 14特用草函推薦， 15如蒙許允， 16祈即示知為感。 17專此佈達， 18並候近安。
 所春的菊花見著霜凍袂謝。
早開的梅花先開來等落雪。
Teh想你服事序大人萬項福氣。
吟福氣的時來享受平安。
定著合我的心肝所祝福。
直接所欲講的，聽見恁貴所的先生。
愛欲去遠遠的所在thit-thô 。
明年無欲閣猶原來教學。
Teh想，你的公子kap令姪仔。
猶久著跟先生讀冊。
有我的朋友劉篤持君，學問，德行，攏總真好。
予人所欽敬感服。
明年未有定著欲徛學的所在。
刁工寫這張批來推薦。
設使得著你允准。
求你才回批來通知，是所感謝。
專專用這個排列通知。
順續請問你近來的平安。
2 .推薦會計
1逢吉先生足下， 2判袂經年， 3魚素鮮通， 4飢渴之思， 5時縈夢寐。 6比維興居勝常， 7為慰無量。 8茲聞貴行會計一人， 9因事辭退， 10繼任尚未得人。 11弟有硯友開運君，洋式簿記學， 12夙所練達。 13曾在某校擔任會計舊年。 14嗣因校長交替， 15渠亦罷職而去。 16現以清閒在家， 17囑弟謀覓枝棲。 18因素交誼， 19用特奉薦。 20惟希採用， 21其人品行，不必介意。 22倘蒙許允， 23應需保證， 24弟即任之。 25可否，日內務祈賜覆為盼。 26專此佈達， 27並候文安。
 逢吉先生腳下。
離別經過ㄧ年久。
批信罕得通往。
欣慕ná嘴乾， iau的款式。
逐時纏牢tī睏夢。
這霎teh想你起來歇睏平安。
不止受安慰無限量。
Taⁿ聽著貴行的會計一人。
因為代誌辭去伊的頭路。
接續伊的責任猶未得著拄好的人。
我有一的窗友開運君洋式的簿記學。
早早就不止知影。
捌tī某學校擔當會計幾若年。
後來因為校長閣換別人。
伊也辭職做伊去。
現時閒閒蹛tī厝裡。
吩咐我kā伊揣一個頭路。
因為平素交陪的情義。
刁工寫這個kā伊舉薦。
向望你採用伊。
Hit- ê人品行毋免掛意。
設使若得著你允准。
若著用人保證。
我才擔當伊。
欲，毋，這幾日內望你通知，是所向望。
專專用這個排列予你知。
續拜候你文雅的平安。
3 .推薦朋友就職
1久隔光儀， 2時深翹企， 3總因陰雨泥濘， 4未便趨候近履。 5想自亨嘉， 6無庸贅頌。 7茲有友人陳拮据君為人誠實端莊， 8外樸內慧， 9即令遞書台前， 10望祈採用。 11但拮据君遭經落魄， 12頗形潦倒。 13祈勿以貌取之。 14萬一有不正， 15弟當負擔， 16臨風禱切， 17藉候興居。

第3版

jîn ， lâng
chi ， ê ， tī
chho͘ ， khí-thâu ， chhut-sì ê sî
sèng ， sèng ， sim-sèng
pún ， pún-jiân
siān ， hó
sèng ， sèng ， sim-sèng
siong ， saⁿ
kūn ， kūn ， kūn-óa
si̍p ， khì-si̍p ， o̍h .
siong ， saⁿ
óan ， lī-hn̄g ， hn̄g
Tī人ê起頭in ê性本然好； in ê性大概相近，後來因為in ê氣息才相離遠。
本善』三字經記載這節ê教示是無合上帝ê真理。聖冊ê教示就是講，咱ê始祖亞當kap夏娃原本是齊全好ê人，後來有予魔鬼迷惑in ê心，就失落in好ê性。 In ê罪有連累著萬世代ê後裔，所以出世逐個帶罪來，無這人無罪(看羅馬3 ： 10~ 12 ) 。佳哉救主耶穌有臨到tī這世間beh重頭生人ê心，予in對信得到新ê心性，才thang欣慕好，怨恨歹；亦thang疼上帝kap疼別人親像本身一樣(看約翰3 ： 1~ 18 kap約翰8章) 。
從中中國名聲ê先生有的合聖冊所講，人ê性本然歹。 Thang看旬子性惡歹。伊有議論講，但是人ê性是好，就m̄-sái禮義kap法度做準繩來約束伊。亦講，設使除去hiah-ê禮義kap法度，就人ê歹連鞭顯出。可見人ê性本然是歹， m̄是好。
近，相遠』雖然人有分別君子kap小人， iáu-kú in平平是有罪ê人。 In tī拄仔出世ê時無甚物顯出各樣。這個是相近較合理ê意思。後來因為in ê所學習無相同，所以有分in ê款式做君子小人。這個是相遠ê意思。
kó͘ ， siat-sú ， kó͘-chhiáⁿ
put ， bô
kàu ， kà-sī
sèng ， sèng-chêng
nái ， chiah
chhian ， chhian-són ， î-e̍k
kàu ， ká-sī
chi ， ê
tō ， hoat-tō͘ ， tō-lí
kùi tùi-tiōng ， iàu-kín
， ēng
choan ， choan-sim
設使若無敎示in ， in ê性情就遷徙去tī歹。若beh用敎示ê法度，要緊著用專心。
』父母m̄-nā著要緊養飼細囝，亦著極對重敎示in ，予in知真理kap禮數。
sek ， chāi-chá
Bng ， Bēng-chú
bú ， lāu-bú
te̍k ， te̍k-sóan ， kéng-sóan
lîn ， lîn-iū ， chhù-piⁿ
chhú ， khiā-khí
chú ， kiáⁿ
put ， m̄
ha̍k ， tha̍k
tōan ， koah-tn̄g ， ka-tn̄g
ki ， pò͘-kui
thú ， hūi ， kiⁿ-hūi
在早孟子ê老母擇選鄰右來倚起tī-hia 。當伊ê囝m̄讀，就割斷伊ê布機經緯ê線。
孟子來歷ê大略
，就是孟軻，乳名子餘，是鄒國ê人。伊ê老父早死，就伊ê老母gâu培養伊，愛伊ê囝做學問ê人。伊三擺徙厝。頭一擺蹛tī近墓ê所在。孟子攏是thit-thô埋葬ê代誌，予伊ê老母來嫌。第二擺徙去倚起街市，孟子攏是thit-thô買賣ê代誌，予伊ê老母koh嫌。第三擺徙tī學堂ê邊，孟子就學習行禮相讓ê代誌，予伊ê老母歡喜蹛tī-hia 。
有一日孟子貧憚m̄讀冊，所以伊ê老母鉸斷機布教示伊講，你m̄讀就m̄成人，親像我鉸斷這個機就m̄成布。對hit-tia̍p孟子勤勤讀冊，後來成亞聖。伊ê先生就是孔子ê孫(孔伋) ê學生。到四十歲伊本身就出來做先生。伊有遍遍行遊列國，教示hiah-ê人君kap人臣。較後來逐所在ê人愛相攻擊，無對重伊ê道理；所以伊有隱居tī伊本所在， tī-hia差不多二十年久kap伊ê學生常常聚會。到八十四歲才死，是孔子死了後百外年。
孔子以外，中國人較大對重孟子ê教示。
Tō͘ ， Tō͘
Ian ， ( Iàn- ) ian-kok 。 Ian-san
san ， soaⁿ
iú ， ū
gī ， ha̍p-gî
hong ， hong-hoat
kàu ， kà-sī
ngó͘ ， gō͘
chú ， kiáⁿ
bêng ， miâ-siaⁿ
ku ， kū lóng ， lóng-chóng
iông ， pò-iông
竇燕山將合宜ê方法來教示伊五個囝，致到予in ê名聲攏播揚。
』是人ê姓，竇燕山是五代後晉ê人。 Tī起頭伊ê心術m̄好。彼時未有囝。有一暝伊夢見得到伊ê老爸kā伊講，著改變，才有囝kap壽歲。醒來，就反悔變款。後來有五個囝。因為伊ê gâu教示， in攏有出仕。
是將伊ê所在做號。古早有一個邦國號做燕。伊ê京城名叫燕都，是近tī現時ê北京。
ióng ， iúⁿ-chhī
put ， bô
kàu ， kà-sī
hū ， lāu-pē
chi ， ê
kò ， kè-sit
kàu ， kà-sī
put ， bô ， m̄
giâm ， giâm-kín
su ， sian-siⁿ
chi ， ê
tō ， pîn-tōaⁿ ， lán-tō
Kan-ta養飼囝無教示in ，是老父ê過失。亦敎示無嚴謹，是先生ê貧憚。
』設使送囝入學讀冊，就拍算m̄免sòa教示in ，這是父母ê大錯誤。 Koh ，囝仔m̄是先生ê ，是父母ê ，所以in有嶄然較大ê關係。
chú ， gín-ná
put ， bô ， m̄
ha̍k ， tha̍k
hui ， m̄-sī
， só͘ 
gî ， ha̍p-gî
iù ， sòe-hàn ， iù-chíⁿ
put ， m̄
ha̍k ， tha̍k
ló ， nó͘ ， lāu
hô ， cháiⁿ-iūⁿ
ûi ， chòe
囝仔若無讀m̄是所合宜，因為tī細漢ê時若m̄讀，到老beh怎樣做？
不學老何為』聖冊有記一節ê教示講，「對細漢揹重擔， iáu-kú掠做佳哉」 (看I耶利米哀歌3：27 ) 。 Koh中國人有詩句講，「黑髮不知勤學早，白頭方悔讀書遲」 (烏頭毛m̄知早勤讀，白頭毛才反悔讀冊過choa ) 。
gio̍k ， ge̍k
put ， bô
tok ， tiau-tok
put ， bōe-ōe
sêng ， sêng ， chiâⁿ
khì ， khì ， khì-khū
jîn ， lâng
put ， m̄
ha̍k ， tha̍k
put ， bô-thang ， m̄
ti ， chai ， bat
gī ， gī-lí
玉無雕琢bōe-ōe成器具；宛然人若m̄讀，就無thang知義理。
，不知』學問kap gâu ê人較知著勤苦；反轉愚戇ê人m̄知伊ê欠缺，所以愛貧憚忽略，致到攏m̄-bat事。
頭序已經記了，今，欲記起頭的要緊就是孝悌。
ûi ， chòe
jîn ， lâng
chú ， kiáⁿ
hong ， tng
siàu ， siàu-liân
sî ， sî ， sî-chūn
chhin ， chhin-kūn
su ， sian-siⁿ
iú ， pêng-iú
si̍p ， ha̍k-si̍p
lé ， lé-sò͘ 
gî ， ui-gî ， hoat-tō͘
「做人ê囝當少年ê時著親近先生kap朋友，來學習禮數kap威儀。
師友，習禮儀』凡若無趁禮數kap法度，就文雅ê人m̄愛kap伊交陪；所以著就近高明ê先生kap有益ê朋友，來學禮法thang做身體外貌ê根本。
hiong ， Hiong ( ＝ N̂g Hiong )
kiú ， káu
lêng ， hè
lêng ， ōe
un ， un-sio
se̍k ， chhn̂g-pho͘ ， chhio̍h
hàu ， hàu-kèng ， ū-hàu
u ， tī ， i
chhin ， pē-bú
， só͘ 
tong ， eng-kai
chip ， chip-siú
「香tī九歲ê時會曉得溫席(父母ê )床鋪。按呢生，孝敬至父母ê本份是逐人所應該著執守。」
就是漢朝ê人名。伊姓黃。有人傳講，伊tī熱人ê時就用葵扇ia̍t伊ê老父床內ê物予伊涼；亦到寒ê時就家己先睏tī眠床來予物攏燒，才予伊ê老父去睏。伊ê老母早死；因為伊不止數念伊，所以服事伊ê老父極有孝(看禮記故事) 。凡若人著親像這個囝仔ê孝心來服事伊ê事大人。
Hiông ， Hiông ( ＝ Khóng Hiông )
sù ， sì
sòe ， hè
lêng ， ōe
jiōng ， niū
lê ， lâi-á
( tē ) ， tè kiong-kèng ， chīn sió-tī ê pún-hūn
u ， tī ， i
tióng ， hiaⁿ-ko ， sī-tōa
gî ， eng-kai ， hap-gî
sian ， tāi-seng ， thàn-chá
ti ， chai
「融tī四歲ê時會曉得讓梨仔。按呢生，恭敬tī兄哥ê本份，逐人應該著代先知。」
就是漢朝一個人臣ê名。伊姓孔，是孔子ê後裔。有人傳講，有一時伊kap眾兄哥teh saⁿ-kap食梨仔，就沓沓揀彼號細粒仔。人問伊ê緣故。伊應講，我是細漢，所以應該著提細粒。宗族內攏稱呼伊ê奇異(看禮記故事) 。凡若人著學這個囝仔ê謙卑來讓序大人。
siú ， khí-thâu ， tē-it
hàu ， ū-hàu ， hàu-chhin
tē ， chun-kèng ， kèng-tiōng
chhù ， tē-jī
kiàn ， khòaⁿ-kìⁿ
bûn ， thiaⁿ-kìⁿ
ti ， chai
bó͘ ， bó͘-hāng
sò͘ ， siàu-ba̍k ， siàu ê khóaⁿ-hāng
sek ， bat
bó͘ ， bó͘-hāng
bûn ， bûn-gī ， bûn-lí
「起頭ê要緊是孝親敬重。」
「第二個要緊是著看見(濟濟) ，聽見(濟濟) ，來知某項ê數目，來bat某項ê文義。」
，次』照中國人拍算百項所行ê根源第一要緊就是孝悌；但是逐人著知伊上要緊ê本份是著敬拜上帝，因為伊創造人，亦做萬物ê主宰。
，聞』人若濟濟閱歷看見，濟濟閱歷聽見，天下古今ê代誌kap道理，就會曉得某數kap某文。
』知十，百，千，萬ê數項號做「某數」
』 Bat古今聖賢ê事情號做「某文」
頭序以及起頭的要緊已經有講了。今將第二要緊欲商論tī下底；代先就是記載某數，後來是記載某文。對遮起是講某數。
it ， chi̍t
jî ， kàu
si̍p ， cha̍p
si̍p ， cha̍p
jî ， kàu
pek ， pah
pek ， pah
jî ， kàu
chhian ， chheng
chhian ， chheng
jî ， kàu
bān ， bān
「算是對一進到十，對十進到百，對百進到千，對千進到萬。」
是數目ê起頭。
是數目ê soah尾。
逐所在ê人若teh算數是愛用對一到十做原本ê數目。敢是因為人ê指頭仔是十支。
人分別1 ， 3 ， 5 ， 7 ， 9做奇； 2 ， 4 ， 6 ， 8 ， 10做雙。有唐人ê冊講，十字是指東，西，南，北ê義理，所以這字有包含齊全ê意思。
中國人有用數目來講究天地古今ê代誌kap道義，所以有大倚靠河圖kap八卦，彼號。易經從中也有論述。
人有流傳講Siāng古早有一人名叫隸首來幫贊黃帝做算法，就是算數法度。後來到周公才有成九章ê法，就是九九合數ê款式。
外國ê人較常所用ê數目本是對阿拉伯國出( 1 ， 2 ， 3 ， 4 ) 。 Koh一款是對羅馬國出 。
sam ， saⁿ
châi ， châi-chit ， châi-chêng 。 Sam-châi
chiá ， ê
thian ， thiⁿ
tē ， tē
jîn ， lâng
「三才ê就是天，地，人。」
』這字有本質，權能kap氣力ê意思。三才也有號三極kap三宜。
照中國人講，最起頭ê時有太極。這個太極化出兩儀，就是陽氣kap陰氣，抑是天kap地。後來兩儀有化成人kap萬物；總是人比hiah-ê物較貴氣，因為是做萬物ê精靈，所以號伊做才ná親像天，地這樣。但是聖冊所教示m̄是按呢；正是講，地，人kap萬物攏是獨一真ê上帝創造ê (看創世記1章) 。
中國內無人服事太極， m̄知是甚物因端。
也有號做乾。天m̄是上帝，天地著有一個主宰來管來號in 。這個主宰就是上帝。
也有號做坤。

1母：目金，目金錢做人。 Tòa世間著有錢才講有話。但是我有成5百萬的家產，總是無半ê後生， lóng bē安慰我的心。 M̄-kú我有三個查某囝，但是我beh來kā in問看māi ，問看tó一個khah疼我， khah會堪得，可得我的家伙，財產。我的大查某囝金枝ah ！
2長女： Ôe ！阿母我來。
3母：來leh ！阿母beh kah你講話。
4長女：好，阿母beh講甚物請你講。
5母： Lín lóng無兄弟，阿母有5 ， 60成百萬銀的家產，無人thang得，只有lín三個姐妹仔，我beh問lín三個，甚物人khah疼我，我就beh hō͘伊khah濟。
6長：阿母我疼你kah親像金銀hiah-ni̍h寶貝，因為世間是金銀siōng好。
7母：好！我也疼你kah親像hia̍h-ni̍h寶貝，你去叫lín小妹玉葉來。
8長：好，玉葉ah ！阿母teh叫你。
9次女： Ôe ！我來。
10母：玉葉，阿母有chiâⁿ百萬的家伙，無半ê後生thang得，只有lín三個姐妹仔，我beh問lín姐妹仔，看甚物人siōng疼我，我就beh khah濟錢銀hō͘伊。
11次女：阿母o͘h ！我siōng疼你。
12母：你疼我到親像甚物.
13次：我疼你到親像真珠，寶玉， hiah-ni̍h寶貝。
14母：按呢真好，我的心真歡喜，我也真疼你，到hiah-ni̍h寶貝。你去叫lín第3小妹珠花來。
15次：珠花，阿母teh叫你，阮阿母teh試驗，阮姐妹仔，關係得家財的資格。我拍算，我是第1好的。因為我疼伊到siōng寶貝ê物(真珠，寶玉)。珠花ah ！阿母teh叫你。
16三女： Ôe ！好，阮阿母叫阮兩個大姊去問in看疼伊到甚物？阮大姐講疼伊到金銀，阮二姊講疼伊到真珠寶玉。 Taⁿ我beh疼伊到甚物
Ah ！我去赴S . S (主日學)之時先生有講，基督徒是地上之塩， siōng第一寶貝ê物做有利益人ê的物件。阿母我來lah 。
17母：好！來。阿母kā你講，阿母有5 ， 6十萬的財產lóng無後生thang得chiah- ê家產，所以我愛知lín三個姐妹仔，甚物人最第一疼我，我就beh siōng chōe hō͘伊。
18三女：阿母ah ，我真疼你，我疼你到鹽hiah-n̍i̍h寶貝。
19母：你疼我到鹽beh死。
20三女：阿母ah ，人鹽是真寶貝呢。
21母： M̄免講，緊緊去，我疼你這個無路用。 Lín阿姊疼我到金銀， lín二姐疼我到真珠，寶玉hiah-ni̍h寶貝，你疼我到鹽。鹽是鹹tok-tok ，也是真粗俗的物， 1箍銀買著一大堆。 Taⁿ以後beh掠你做用，著去kā我洗衫，掃地，澆花園。 (三女退場)
24母：金枝，玉葉來leh 。
25長，次女：好！阮來。阿母叫beh創甚物？
26母：阿母真疼lín兩個，也知lín兩個夠額疼我。 Taⁿ beh kā lín做siōng好的西裝hō͘ lín穿，也beh chhōa lín來去世界旅行。 Taⁿ來去西裝店。
27長女：好，緊緊來去，阿母。
28次女：阿母，珠花呢。
29母：珠花無要緊， m̄ hō͘伊去，咱做咱來去。

30三女： （出來teh掃地）唱歌（舊208首之曲調）
今日我會得活， lóng是tùi倚靠主，雖然受死， iáu-kú無choa̍h lóng是利益的事。
31阿婆：珠花，你teh哮啥tāi-chì ？
32三女： Ah ！我受冤枉，阮阿母叫阮三個姐妹仔去問看阮大家疼伊到甚物？阮大姊講疼伊到金銀。二姊講疼伊到真珠，寶玉，也問我，我講疼伊到鹽，伊就真受氣，不止m̄願我，革逐我，苦毒我，講我疼伊到鹽beh死，講鹽是粗俗的物，鹹tok-tok 。講伊疼我無路用。
但是我去赴S . S的時， S . S的先生講，鹽是第一寶貝。是鹽teh利益社會的眾人。但是伊講我看輕伊，無影疼伊， taⁿ beh掠我做
33阿婆：按呢阿婆kā你講你m̄免哮，也m̄免煩惱，阿婆beh替你設計， hō͘你的老母會理解你， sòa會反轉疼你， khah贏過疼lín兩個大姐。 Taⁿ入來去。
34三： . . . ，好，多謝。
35母：阿婆ah ！
36婆： Ôe ！ Beh創甚物？
37母：你今日著去kā我刣1隻火雞，一隻番鴨，買2尾ka-la̍h魚， beh煮紅燒魚，豬肉後坐khah精ê ， kā伊買一腿，也買魚翅，燕窩，金針，木耳，粉鳥蛋，烟腿，紅蝦，紅蟳，螺肉，鮑魚，等等買一寡khah幼路的菜， beh來辦一頓ê喜筵， beh來kah我兩個查某囝saⁿ-kap食saⁿ-kap歡喜。
38婆：好，我來去設法(辦桌) 。
39婆：老太太，菜lóng辦好lah ，請lín出來去食。
40母：金枝，玉葉ah ，來食o͘h ！
41長女：好，我來。 (阮妹妹呢？ )
42次女：阿母今仔日是甚物日，辦kah chiah生臊。
43母：這，阿母歡喜lín兩個姐妹仔ê喜筵。 Taⁿ來食。
44長女：阮小妹呢？
45母：伊無要緊做咱食。 (食無鹹，三個lóng teh嫌)
46母：阿婆啊！來leh 。
47婆：好，我來，太太有甚物tāi-chì ？
48母：你平常時to真gâu煮菜辦桌，今仔日thài煮kah這lóng無味無素，真歹食。
49婆： Ah ！敢是我bē記得摻鹽，我koh捀來去重煮(重調和味) 。
50長：阿母，咱去注文的衣服tī時beh來去hiaⁿ̍h ？
51母：咱下昏才來去看māi 。
52次女：阿母咱beh來去世界一周的旅行，當時beh出發？
53母：四月初才來去，因為hit時櫻花當teh開， siōng好景緻khah心適。
婆keh女中(捀菜來) 。
54母：金枝，玉葉taⁿ koh來食。著lah ！你m̄-tō煮按呢chiah好滋味。 M̄無，無彩一寡好魚，好肉，好雞，好鴨，煮kah無味無素。
55長，次（ lóng講) ：著lah ， chit-má按呢真好食。
56長：阿婆to是gâu料理的人， tú仔thài會煮按呢真奇怪。
57婆：太太ah ，小姐ah ，這好魚，好肉，好雞，好鴨會好食是怎樣呢？ lín敢知？
我kā你講！這好食是tùi鹽來，若無摻鹽，雖然偌濟雞鴨kah好魚好肉， mā bē好食。這是甚物意思呢？
你講長女金枝，次女玉葉m̄知你的第三查某囝珠花疼你ê意義的寶貝。你的第三女兒會疼你實在是無形的疼，是精神上的疼， koh-khah有意義有價值的疼。這是世界上，全人類無bē使得的疼。
因為你的第三查某囝珠花有去教會赴S . S ，有聽見先生講耶穌的教示，叫伊的學生著做地上的塩來調和社會， hō͘社會成做súi-súi有意義，有價值高尚的社會。
按呢，鹽雖然tī社會siōng hō͘人看做粗俗無地位，人無欣羨。 Iau-kú鹽tī社會上是最第一大路用，全世界之人類無鹽bē用得。按呢鹽是hō͘物好食， hō͘物件bē歹去， hō͘社會上之人有好的生活意義。按呢的本質就是愛。
58母： Ah ！我以前m̄ bat鹽的寶貝，就是m̄知我chit- ê第三查某囝ê疼我的真意義。 Taⁿ趕緊kā我叫我的第三查某囝珠花來。
59婆：珠花ah ！緊緊來！ Lín阿母teh叫你loh 。
60三女：好！我來。阿母beh創甚物tāi-chì ？
61母： Ah ！我所疼的第三女兒，我前真冤枉你，我前m̄知你疼我鹽的意義hiah好！致到誤解， m̄-ti̍h你，苦毒你。
你去拜堂聽道理，聽kah hiah有智識，我lóng m̄知。按呢你著替我祈禱，求IS赦免我，我也beh chhōa lín兩個姊姐kah你來去聽道理，來去受耶穌的感化。
62三女：阿母，按呢真好，我前mā是m̄ bat ，是S . S的先生教我ê ，我才知。
Taⁿ咱著全家來去信耶穌，做IS ê學生，做世間的鹽， hō͘ chit- ê社會緊緊變做好的社會，有意義的社會，有幸福的社會。
63婆：按呢咱著同心來吟詩讚美主！ （ 317首4節）
註： ，親像ê簡寫。
人物：母淑魂導演王
長女素香
次女素真
參女素理
阿婆許閃
小伎有志者

 Sù-tô͘ kap sèng-tô͘ ê lâi-le̍k

Chit本使徒行傳，是路加所記ê 。 Chit ê路加是博學ê醫生。伊bat kap保羅出外傳道， koh有查考耶穌ê事，所以才會詳細知耶穌kap使徒ê來歷。因為路加記載福音傳是teh講起耶穌ê來歷，伊就sòa記耶穌上天了後，使徒kap教會所歷過ê事。伊所記ê路加福音傳kap使徒行傳攏是用希利尼字寫ê文墨不止好。
耶穌beh上天ê時就tùi使徒講，「莫得離開耶路撒冷，著聽候父所應允，就是恁tùi我所聽見ê ，因為是約翰用水行洗禮，獨獨恁無偌久beh領受聖神ê洗清。」耶穌上天了後學生就倒去耶路撒冷，上樓頂一心專務祈禱。
耶穌上天koh十日，就是五旬節ê時。 Chit ê五旬節ê意思，是因為tùi逾越節起，到上帝chhōa以色列ê百姓出埃及到西乃山傳十條誡ê日， tú-tú是五十日，所以叫做五十日節。 Chit ê節是後來上帝命令以色列百姓來設ê (看利未記23 ： 15 ， 16 ；新命記16 ： 9 ) 。
Chit ê節亦koh名叫五穀粗收ê節，因為tī chit ê節人著用起頭熟ê五穀來獻hō͘上帝(看利未記23 ： 15 ， 16 ， 17 ) 。
所以tī chit日m̄-nā通猶太，撒馬利亞，加利利ta̍k家有人帶麵粉來獻hō͘上帝，連出外ê以色列人kap出外生湠ê囝孫，亦著轉來獻祭上帝。所以tī一日人山人海幾若十色ê腔口ê人攏到耶路撒冷來守chit ê節日。
Hit日學生攏聚集。「忽然tùi天有聲親像不止透ê風，來充滿in所坐ê厝。就看見火焰親像舌，雙叉來歇tī ta̍k人ê頂面；眾人hō͘聖神感動， ōe講ta̍k國ê腔口。」 
Chit ê代誌傳播，就通來守節，敬虔ê以色列人挨挨陣陣走去看。學生就照ta̍k人in所bat ê土腔講道理hō͘ in聽。「所以眾人奇怪，憢疑saⁿ-kap問講， Che甚物意思？有人譏刺in講， Chiah-ê人酒醉。」彼得就起來徛講。阮是得著聖神ê充滿，才有按呢， sòa講論耶穌釘tī十字架， tùi死koh活ê代誌， koh責備in害死耶穌。眾人聽伊ê話心肝親像刺teh鑿，大受感激，倚來問彼得kap使徒講「兄弟阮著怎樣做。」彼得講，「恁著反悔，敬奉耶穌基督ê名來領洗禮，到得著罪赦免，按呢就thang領受聖神。」 Hit日濟濟人歡喜接納伊ê話，攏總有三千人領洗禮。

耶穌上天了後，眾使徒kap來信救主ê人， in m̄是隨時一盡放捒摩西kap舊ê禮數。 In雖然是守咱現時ê禮拜日， ta̍k禮拜saⁿ-kap守晚餐記念救主ê大恩，相勉勵相苦勸， saⁿ-kap祈禱； iáu-kú亦sòa守安息日，猶原上殿祈禱守節期，總是無獻祭，無守割禮。照猶太人ê例近殿堂敬虔ê人早暗往有上殿祈禱。
有一日彼得kap約翰下晡三點上殿堂， beh去祈禱。 Tú仔到殿， beh入門ê時， tú-tio̍h一個出世跛腳ê乞食。彼得就用耶穌ê名醫好伊。 In chiah-ê使徒nā beh行甚物各樣ê神跡往是講，「我倚靠耶穌基督ê名命令， á是hō͘你怎樣。」
Hit ê跛腳ê隨時好， tè彼得，約翰入殿內趒跳o-ló上帝。 Chiah-ê殿內ê人kap入殿來祈禱ê人看見chit ê乞食出世跛腳， taⁿ ōe趒跳就大楞愕，攏總圍來看。彼得就順機會講，猶太人害死救主， taⁿ伊是用救主耶穌ê名來醫好chit ê乞食亦勸in著反悔來信靠耶穌得著救。
祭司，殿司kap撒土偕ê人看見眾人攏圍纍teh譁譁滾，就緊緊來，聽見彼得teh教是百姓，引起耶穌hō͘ in刣死有koh活，就掠in兩人去關監， hit ê乞食也sòa掠去。
咱讀使徒行傳就知khah常是祭司，讀冊人法利賽人， in結做一黨kap撒土偕人來做使徒ê對敵。因為祭司chiah-ê人是猶太國ê上等人， taⁿ看見百姓聽見使徒ê教示，就驚了khah無尊敬in 。 Koh使徒常常講起in害死救主，是真重罪， tùi按呢大m̄甘願。
Koh ，使徒nā講道理ê時常常講耶穌koh活，人nā信伊， ōe享受永遠活。撒土偕教ê人in m̄信koh活ê道理， tùi按呢亦大m̄甘願。
撒土偕到in無甚物信摩西ê律例，亦無獻祭。祭司kap法利賽人，本然無甚物kap撒土偕人相交陪， taⁿ因為窘逐使徒就結liat做一黨。
到過日公會召彼得，約翰去審問。猶太國雖然是羅馬ê屬國，羅馬有設官府來管in ， iáu-kú猶太ê百姓nā犯著摩西ê律例， á是in ê風俗，羅馬有准猶太國在地ê七十二ê頭人，就是一個祭司頭， kap二十三個大祭司， koh二十四個序大人， kap二十四個讀冊人，來審案。 Chí 72人就是猶太名叫猶太ê公會。
Chit ê公會ê公長是kap殿堂做隔壁。 In會使得擬人ê罪，亦會使得ta̍k號ê刑罰人，總是nā beh定死罪害死人著將案，送hō͘羅馬ê官府。
公會就問彼得，約翰講，「恁是用甚物權柄，用甚物人ê名hō͘ chit ê跛腳乞食ōe行？」彼得好膽分訴講，「百姓ê有司官kap以色列ê長老，今仔日因為病人得著恩典ê緣故，恁問阮怎樣得著好，就是恁kap以色列ê百姓著知拿撒勒人耶穌基督，恁所釘tī十字架ê 。上帝hō͘伊koh活，就是用伊ê名hō͘ chit人ê病得著好。放捒chit ê ，無別ê救主，是天下無賞賜別ê名thang hō͘人得著救。眾人看見彼得，約翰不止好膽講話，知是無學問ê人，就奇怪。」 Koh認得in bat tè耶穌。也看著得著醫好ê人， kap in saⁿ-kap徛teh ，就無ōe-thang辯駁，總是m̄愛in四界播揚耶穌ê名，召使徒嚴嚴禁止伊。
彼得，約翰就講，「聽恁ê話比聽上帝ê話khah過頭， tī上帝ê面前敢ōe講是公義mah ？ hō͘恁想看。阮所看見，所聽見不得不著講。」
到轉來，彼得，約翰就將chit ê代誌kā眾使徒kap朋友講。眾人大受感激，同心感謝o-ló上帝。祈禱ê時所聚集ê所在， ná親像地動， che是因為聖神降臨，眾人大受感動，好膽干證道理。

在早使徒kap信主ê兄弟姊妹， in雖然有ê無siâng姓，無siâng族，無siâng國， iáu-kú受大家相款待親像至親ê父母，兄弟，姊妹。 In nā有家伙錢銀是看做saⁿ-kap ê ，大家saⁿ-kap用，相幫贊，相扶持，所以無欠缺ê人。 Nā是chiah-ê攏總m̄是出tī人ê勉強，就是tùi ta̍k人家己歡喜甘願。 In hit時有積公錢， nā有好額有現銀ê ，伊就將現銀來充落公；無現銀有濟家伙ê就賣伊ê家伙來做公ê路用。
有一個信主ê利未族ê人名叫約瑟，使徒叫伊做巴拿巴。 ( Chit人後來有tè保羅到居比路，安提阿，以哥念，路士德，德庇，將近一兩年saⁿ-kap傳道理) 。伊有賣伊ê田，將銀來交使徒。 Koh有一人名叫亞拿尼亞kap伊ê婦人人Sat-hui-lat ， in亦將in ê業去變賣， beh來充公。
兩人同心合意saⁿ-kap拍通套講，「咱將所ê銀留淡薄起來家己用就好。咱銀賣chiah濟，留chí幾箍，使徒beh th愛ōe知。 In ōe拍算咱將所賣ê ，攏有獻公。
Tùi按呢就將銀去交使徒。 In兩人做chit ê代誌，意思敢m̄是掠chit ê銀獻公做大要緊，拍算是愛hō͘人o-ló in大量。設使是出tī真心就將chiah-ê銀攏總獻， iáu-kú驚了無夠， kiám敢暗靜留起來mah ？
按呢in戇戇想拍算bōe chit ê業m̄是公ê業，亦m̄是使徒做中人，亦使徒bōe查ta̍k個牆，所以in想使徒hō͘ in ōe騙得。事不知in m̄-nā是騙使徒kap教會，就是beh騙無所不知ê上帝。亞拿尼亞將chiah-ê銀來約tī使徒ê面前。聖神隨時入彼得ê心hō͘伊知chit ê代誌。伊就責備伊講，「亞拿尼亞啥事hō͘魔鬼迷惑你ê心？你暗靜收khǹg賣田ê金，是beh欺瞞聖神mah ？田猶未賣敢m̄是你ê田mah ？已經賣敢m̄是你ê金mah ？啥事心肝生起chit ê念頭？你m̄是欺瞞人，就是欺瞞上帝。」亞拿尼亞聽見che話，跋倒，氣斷。停有時半久，伊ê婦人人亦入來未知chit ê代誌。
彼得講，「你賣田ê價錢， nā有chiah-ê mah ？」應伊講，「獨獨chiah-ê 。」彼得講，「恁啥事計謀beh試主ê聖神？埋葬你ê丈夫ê人，伊ê腳已經到門，亦teh beh扛你出去埋葬。」婦人人連鞭跋倒tī伊ê面前氣斷。聖會kap聽ê人攏大驚。「耶和華你鑒察我。我teh坐á是起來， teh睏á是精神，你詳細知。我ê心內teh想á未發出，你已經知久久。我ê行踏你詳細鑒察。」 (詩篇139 ： 1 ， 2 ， 3 )
「行真實ê人是耶和華所歡喜；假做ê hō͘伊怨恨。」 (箴言12 ： 22 ) 。

使徒以及信主ê兄弟khah常聚集tī所羅門ê兩廊。 Chit ê廊是tī殿堂ê東勢kap殿堂相連。伊ê koâiⁿ四丈， koh不止súi ；是用刻花鳥人物ê sia̍h石做柱。
彼得tī hia是做in信主ê人ê頭。上帝亦賞賜伊有權能thang行神跡來醫好病痛，所以耶路撒冷城內外kap近附ê城ê人nā有破病犯邪神攏來chhē彼得。
有人用蓆或是布做舖蓋，扛病人hē tī街路邊，因為彼得nā tùi hia過， nā得著伊人影遮著，伊ê病隨時好。祭司長kap伊同黨ê人聽見chiah-ê代誌不止受氣，就掠使徒關監。主ê天使暝時開監門， chhōa彼得in出去kā in講，「去徛tī殿堂內將chit ê活命ê道理來教示百姓「使徒聽趁伊ê話，天拍昲光去殿堂教示百姓。
過日祭司長beh審問使徒ê時，就命令人去帶彼得in來審。一下到tè ，監內四界chhē無使徒， koh看見監門關鎖好好，牆壁厝蓋亦照原，顧監ê人koh tī二重門teh守。 In大楞愕倒轉去將chiah-ê情形回仆。
祭司長聽見奇怪，憢疑。忽然有一人來報講，彼得tú仔tī殿堂teh傳道理。殿司kap原差去chhōa彼得in來會堂。祭司長駁問講，「阮kiám無嚴嚴禁止恁莫得用chit人ê名來教示人； taⁿ恁通耶路撒冷傳教。彼得kap使徒起來講，「應該著khah遵趁上帝ê命令， m̄-thang khah遵趁人ê命令。祭司長in chit黨聽了就大受氣，計謀beh害死in 。
公會七十二人ê中間有一人是teh教舊約ê律法禮儀，是百姓所尊重ê人，名叫迦馬列起來講，「恁著細膩辦che幾若人。莫得插；因為in所計謀，所做nā tùi tī人出，自然家己敗壞； nā tùi上帝所出，的確bōe敗壞，驚了恁ê所做是悖逆上帝。」迦馬列講了，祭司長召彼得in倚來拍伊sòa禁止伊傳道理。總是使徒看做因為耶穌ê名受凌辱，實在是榮光。所以koh-khah出力四界播揚道理。
咱看教會ê史記，知真濟人是bat tùi彼得ê好膽干證道理大受勉勵。
Hit ê做天路歷程ê文約翰bat hō͘官府掠去關監十二年。官問伊講，「你nā m̄允你決斷m̄ koh傳道理，就beh kā你充軍。
文約翰應講，「你beh kā我充軍，我無法得thang阻擋你。總是你隨時放我，我隨時koh傳道理。」

以色列ê人tùi巴比侖tò來猶太國了後，濟濟人去別國趁食，有ê小亞西亞(就是現時ê土耳其) ，有ê去埃及，希利尼，羅馬， chiah-ê國。 Iáu-kú in常常數念耶路撒冷做聖城， nā趁有幾ê圓就愛tò來徛耶路撒冷，親像中國人nā去出外往是憶著伊ê搖籃血跡。 In nā去出外往是學hit所在ê話。 Tī耶路撒冷有去希利尼出外ê猶太人。其中濟濟信耶穌ê道理。咱看使徒行傳第4章34節有講起耶路撒冷ê教會怎樣積公銀teh賑濟教會內ê sòng-hiong kap守寡人。總是使徒khah要緊是顧傳道理，無hit號心神thang賑濟到ta̍k個公道。 Chiah-ê去希利尼出外信主ê猶太人嫌教會無平正是，賑濟在地ê守寡人，無賑濟chiah-ê出外ê使徒因為聽見chit號ê話，就大家聚集來參詳。 Tùi按呢議論beh設立七人做執事來料理chiah-ê銀項kap賑濟ê代誌。七人ê中間有揀著一人名叫敘提反，是深信亦受聖神感動ê人。伊有行濟濟奇異ê代誌kap各樣ê神跡。「 Hit時有屬tī Lī-pek-tí-ná Kó͘-lī-nāi ，亞歷山太，基利加， kap亞西亞會堂ê人，起來kap敘提反辯駁。」
敘提反不止大口才駁贏in 。 Tùi按呢眾人消餒變成著急，就用銀買囑加誣敘提反，褻瀆上帝kap摩西。百姓，長老，讀冊人in聽見chit ê代誌，就大受氣敘提反，隨時做一個追追來掠，拖去公會。 In就買證人來誣告伊，濫糝講聖所kap律法， koh誣告伊講，「阮有聽見伊ê話講，拿撒勒ê耶穌的確毀壞chit ê所在，亦beh改摩西所傳ê律例。」敘提反雖然聽見hiah-ê人濫糝干證，伊ê心平安。 Tī公會ê中間teh坐ê人攏siòng敘提反，看見伊ê面貌親像天使。祭司長問伊in所告ê ，你講，「果然有做chit ê代誌無「？敘提反所分訴kap開拆ê大略有幾若項： ( 1 )伊有引起以色列人在早ê來歷， hō͘ in知伊m̄是誹謗摩西以及摩西ê律例。 ( 2 )上帝雖然是吩咐摩西tī曠野搭布棚，亦准所羅門起殿，「 Nā是人ê手所創造ê殿，至koâiⁿ ê上帝無徛；照先知人所講。主有講。天是我ê座位，地是我ê腳踏，恁有甚物殿堂thang hō͘我徛ah ？萬項物敢m̄是我ê手所創造？」敘提反引起chiah-ê ，意思beh責備hiah-ê猶太人，因為in是siuⁿ過頭對重hit間耶路撒冷ê殿。到路尾是嚴嚴責備in講，「恁驕傲，硬心， that-hiê人。常常悖逆聖神，」恁學恁ê祖害死先知， taⁿ koh害死眾先知所讖語ê救主。
眾人聽chit ê話，受氣到咬牙切齒。敘提反受聖神感動kia̍h頭看天，講，「我看見天開，人主徛tī上帝ê正手爿。」 Hit句「 Khiā 」有意思。咱看聖經平常是講「坐」 tī上帝ê大爿。 Chia講「 Khiā 」意思敢是救主備辦便便beh接納伊到天堂。「眾人受氣大聲喉叫，掩in ê耳孔，同心oe-khoeh ，趕敘提反出城，用石頭tìm伊死。 Hiah-ê干證敘提反ê人褪衫lok tī少年人，名叫掃羅ê面前。」 (看行傳22 ： 20 )
Chit ê掃羅，亦名叫保羅，後來是tī使徒ê中間第一博學，第一出力，大名聲ê人。敘提反祈禱講，「請主耶穌接納我ê神魂；跪teh大聲叫講，主ah ，莫得將chit ê罪來歸tī in 。講soah就死。」敘提反是通使徒kap信主ê人ê中間頭一個為著主ê名hō͘人害死ê 。

掃羅(後來名叫保羅)是出世tī大數城。大數是基利加ê省城。基利加是小亞西亞羅馬屬國ê一省。大數是船隻往來生理鬧熱ê埠頭。百姓大半是希利尼人。希利尼人文風極乘，所以tī-chia有設學堂，學院。伊ê學問bōe較輸雅典城， (就是希利尼國ê京城) kap亞歷山太， (就是埃及國ê京城) 。猶太人濟濟去大數做生理。耶穌降生後五，六年，就掃羅出世tī大數，伊ê老父是便雅憫族ê猶太人。 In ê序大人kā伊號名叫掃羅，檢采是用in族中出名ê王來hō͘伊， á是檢采是數念伊是tùi上帝求ê 。因為照希伯來ê話，「掃羅」 chí兩字ê意思kap 「撒母耳」 hit句相同，就是tùi上帝求ê 。 M̄知掃羅有兄弟á無，總是伊有一個小妹， (看行傳23 ： 16 ) 。
伊ê父母是法利賽教ê人。 In掠別國ê人做無清氣，所以m̄肯kap希利尼á是別國ê人交陪。掃羅到大漢就去耶路撒冷， kap chit ê通猶太第一博學七人中間ê一人名叫迦馬列讀冊。猶太人所讀ê是掠舊約做第一對重，親像中國ê對重四書。照猶太國ê例，讀冊人著koh兼學工藝。 In掠chit項做不止要緊。 In ê俗語講，「人nā無教伊ê囝工藝，是親像教伊做賊。」「人nā學工藝親像葡萄園圍籬笆。」掃羅是學織帳枋布。咱讀新約，第一kap救主ê道理做對敵ê ，就是法利賽教。掃羅是法利賽教博學出名ê人，所以出頭來大窘逐教會。「掃羅陷害教會，入信主ê人ê家不論是ta-po͘ cha-bó͘ ，攏掠來關監。」 (看行傳8 ： 3 )

敘提反受害hit時耶路撒冷ê教會tú著大窘逐；使徒以外攏四散tī猶太，撒馬利亞chiah-ê地方。四散ê人遍四界傳福音。腓力走去撒馬利亞。腓力就是耶路撒冷ê教會所揀chit ê執事ê中間ê一人。撒馬利亞城是tī耶路撒冷ê北勢，相離十舖。耶穌未降生720年，亞述國王名叫撒萬尼斯有攻擊撒馬利亞到三年久。 Hia在地ê以色列人差不多做一下hō͘伊掠去到亞述國。撒萬尼斯就將伊ê百姓有ê遷移去徛撒馬利亞來佔伊ê地。
亞述人本是拜佛。到撒馬利亞就kap撒馬利亞掠無了ê猶太人結親； tùi按呢bat道理來敬拜上帝。 Tùi hit tia̍p到taⁿ ，撒馬利亞kap亞述人所生ê囝孫所對重ê ，就是摩西ê五經nā-tiāⁿ 。到以色列族tùi巴比侖tò來beh起聖殿ê是， in撒馬利亞ê人亦愛有份。總是以色列人m̄肯，所以in另外起一間tī撒馬利亞ê山頂， thang tī hia獻祭服事上帝。 Tùi chit ê代誌猶太kap撒馬利亞大家不和。加利利ê猶太人nā beh到耶路撒冷khah常是彎tùi khah遠ê路。
腓力走來到chia ，就將基督ê道理教示， sòa行醫，醫好犯邪神ê人。眾人看見伊所行攏是好事，心肝就意向伊，亦有人信救主領洗禮。 Tī chit ê撒馬利亞有一個大出名ê司公名叫西門。伊ōe行邪術。伊聽見腓力講道理，就信領洗禮。耶路撒冷ê使徒聽見撒馬利亞人承受上帝ê道理，就差彼得，約翰去hia 。兩人替眾人祈禱，將手來摸in ，攏總領受聖神。西門看見使徒摸手連鞭有聖神ê賞賜，就用金獻出講，「將chit ê權能來hō͘我， hō͘我， hō͘我手所摸ê人領受聖神。」彼得講，「金kap你，攏著滅無；你拍算上帝ê賞賜thang用金買mah ？我看你親像tī苦膽ê中央， hō͘私慾所縛。」西問講，「恁著替我祈禱，求主hō͘恁所講ê災禍無到我tau 。」
主ê使者就召腓力離開撒馬利亞去耶路撒冷ê南勢，到Ka-sat ê路。「 Hit ê路是曠野。」 Tī hia tú著Ai-thê-o-pek ê女王大權柄ê太監Ai-thê-o-pek國是tī埃及ê南勢。 Chit ê太監有去耶路撒冷敬拜上帝。敬拜上帝明白，坐馬車beh倒去。伊teh看以賽亞ê冊。聖神就感動腓力著近倚，解明救主ê道理教示伊。太監親身，求beh領洗禮。腓力就行洗禮hō͘伊。主隨時召腓力去偕撒利亞。

頂章是講保羅出頭窘逐教會。 Taⁿ chit擺beh借祭司長ê權， kā伊討批beh去大馬色，掠信主ê人， beh縛伊，押送到耶路撒冷來辦in ê罪。
大馬色是tī耶路撒冷ê東北勢，相離48舖。 Chit ê城是通世間第一早所造ê 。 Hit時chit ê城是敘利亞國ê京城，有三四萬出外ê猶太人tī hia ，有設三四十間ê會堂。
耶路撒冷到大馬色平常時做八日行。保羅已經行六日ê路，忽然tùi天豪光燦爛直直射伊，伊就chhi̍h tī土腳，聽見聲講，「掃羅，掃羅，啥事窘迫我？掃羅講，你是chī-chūi ？主講，我是你所窘迫ê耶穌。你起來入城， teh-beh將所應該著行ê代誌教示你。」伊同行ê人大楞愕， bōe講話，有聽見聲亦看無人。
保羅peh起來，目睭雖然thí開，總是bōe看見。同行ê人就牽伊入城。
照保羅ê本意， nā到大馬色hit所在尊貴ê人ōe接納伊， kap伊鬥腳手，將信主ê人做一下kā伊縛捋起來，解送去耶路撒冷辦罪，伊ê心m̄知beh歡喜到怎樣。無疑行beh到仔毋成到ê時，事勢攏變了了，本是兇惡ê豺狼， taⁿ是變做乖ê羊羔；伊三暝日bōe看見，亦bōe啉食。到第四日，耶穌上帝有出現指點亞拿尼亞，保羅徛起ê所在，教伊著醫好伊ê目睭sòa教示伊。亞拿尼亞聽見上帝講保羅ê名就驚，因為知保羅是做救主第一大ê對敵。主就kā伊講，「你去，伊是我所揀選ê器具， teh-beh播揚我ê名hō͘異邦人， kap人君kap以色列ê百姓聽。」
亞拿尼亞攏照主ê話來行；保羅目睭好，受聖神感動歡喜領洗禮。 Koh無幾日tī會堂將耶穌做上帝ê囝教示人。保羅後來有講， Nā是我得著憐憫，是因為耶穌beh tī我，第一歹ê人，顯明祂一切ê吞忍，來做後來信靠祂得著永活ê人ê模樣( I提摩太1 ： 16 ) 。主耶穌憐憫伊，也的確歡喜憐憫後代無萬數ê罪人；反悔罪，信祂做救主ê人，攏ōe得著赦罪。

保羅tiàm大馬色無日就去亞剌伯；是tī敘利亞ê東南勢， chit國大半是大山kap沙漠。保羅檢采是徛tī山野。在早摩西，以利亞有徛tī西乃山野。上帝tī-hia有默示in著怎樣做。保羅，敢亦是kap in親像。上帝召伊去hia備辦心thang做異邦ê使徒。伊tiàm hia年外才轉來大馬色。伊tī會堂kap猶太人辯論舊約kap耶穌ê道理，猶太人暝日bi̍h tī城門裡beh害死伊。保羅知in ê計謀，所以學生透暝用籃hō͘保羅坐， tùi城牆縋落去。伊順勢去耶路撒冷，愛kap主ê學生結冤。 In ta̍k人大驚， m̄信伊已經做救主ê學生。照in拍算敢是保羅用奸詐步beh來掠in 。巴拿巴知in teh驚，才chhōa伊來見使徒，將伊tī路裡看見主，主kap伊講話ê代誌，亦tī大馬色好膽稱呼耶穌ê名，攏齊全講明。保羅tī耶路撒冷kap學生saⁿ-kap聚集，亦好膽干證耶穌ê名， kap hiah-ê講希利尼話ê猶太人辯論。
保羅ê事敢是早伊大陷害教會， taⁿ著胚命tī道理。 (看行傳22 ： 17 － 21 ) 。
Hiah-ê人計謀beh害死伊。救主耶穌，敘提反攏是用道理教示耶路撒冷ê人， in反轉害死in 。 Taⁿ上帝tùi in ê中間，召chit ê博學熱心窘迫教會ê人， in亦beh收拾伊ê性命，可見in ê心肝是親像磁燒，鐵拍。
兄弟知耶路撒冷愛謀害保羅，就送伊去偕撒利亞， hō͘伊搭船倒去大數。保羅轉來大數， m̄是驚hiah-ê人beh害死伊。伊要緊beh遵趁上帝ê旨意。看行傳21 ： 13就ōe知伊ê心志。保羅知上帝召伊， hō͘伊做異邦ê使徒， m̄是beh hō͘伊tiàm tī耶路撒冷(看行傳9 ： 1 ；加拉太1 ： 17 ) 。

Tùi tī耶路撒冷tú著窘逐ê時，使徒kap信主ê兄弟姊妹攏走四界去。 In到不論甚物所在，猶原是傳救主ê道理。彼得知tī呂代有聖徒徛起。彼得就去hia 。呂代是倚耶路撒冷，往來大路ê一所在，離Iok-phàⁿ三舖； Iok-phàⁿ是tī耶路撒冷ê西北勢，相離十舖。伊到呂代有醫好一個八年半遂ê人。 Tī Iok-phàⁿ有一個婦人人名叫To-ka ，常常做好事，捨施艱苦人，有過往。
學生就去呂代請彼得kap in去，用祈禱hō͘伊koh活。 Tùi按呢四界文風報答真濟來信耶穌「彼得tī Iok-phàⁿ久久徛tī翻皮師傅西門ê家。」
Tī偕撒利亞(離Iok-phàⁿ 10舖)有一個羅馬ê百總，名叫哥尼琉，是敬虔服事上帝，亦是大量愛捨施人。當時羅馬是拜偶像ê國。 In ê官府khah濟著bat希利尼文。 Hit時舊約有翻譯過希利尼字。檢采是tùi按呢，哥尼琉才知thang敬拜上帝。總是可惜伊m̄-bat救主，所以上帝有施恩用各樣ê形像指示伊，著請彼得來教示伊。哥尼琉就差三人去請伊。
In tī路裡行ê時，彼得上厝頂祈禱。 Hit裡ê厝頂是搭磚棚，人ōe四界行，亦ōe做人歇睏ê所在。祈禱ê中間，彼得「忽然看見天開，有一個器具降落tī伊ê面前，款式親像大塊布，縛四個角頭， tūi地；內面有四腳ê精牲，亦有蟲豸，飛鳥；有聲講，彼得起來刣去食。彼得講，主， m̄-thang ；粗俗ê物無清氣，我未bat食。 Hit ê聲koh講，上帝hō͘伊清氣ê物，你m̄-thang拍算是粗俗。」講三擺， hit ê器具就tùi天收去。彼得tú-tú teh想chit ê各樣形像是甚物意思， chí三人tú仔到來請伊。聖神即時教彼得著kap in去。過日伊就kap in去。
哥尼琉本知彼得tī時ōe到，就請伊ê親戚kap伊做官ê朋友來聽候。彼得就kā in講，「猶太人入異邦人ê厝無合宜， che是恁所知；萬國有敬畏上帝，行公義ê人，的確hō͘伊所歡喜。」伊sòa將救主釘十字架koh活ê道理教示in 。
哥尼琉kap伊saⁿ-kap tī-teh ê人隨時受聖神ê感化。彼得hit日就kā in行洗禮。
照猶太人ê心， in是拍算in是上帝所揀ê百姓。希利尼人拍算in是通世間第一文墨。羅馬人拍算in是天下無敵， tùi按呢就三不服。 Taⁿ上帝有教示彼得m̄- thang分別猶太kap異邦， á是不論甚物國。「咱眾人，不論猶太，或是希利尼，做奴僕á是無做奴僕，攏是用一個神來領洗禮，攏有啉tùi一個神，攏總是合做一個身軀。」 ( I哥林多12 ： 13 ) 。
彼得到耶路撒冷， hiah-ê奉割禮ê人kap伊爭辯；伊bat kap無受割禮ê人saⁿ-kap食。彼得講，哥尼琉in hiah-ê人受著聖神ê感動， kap in信主ê人無各樣。「眾人聽見che話就無ōe-thang歸榮光上帝，講，上帝亦賞賜異邦人反悔， hō͘伊得著活命。」

耶路撒冷ê教會聽見有居比路，古利奈信主ê兄弟去安提阿傳救主ê道理，濟濟人信，所以in就差巴拿巴去安提阿傳道理設教會。安提阿是tī敘利亞ê西北勢，離耶路撒冷一百舖，離大數二十外舖。
Hit-tia̍p tī通世間第一大ê城是羅馬，第二是亞歷山太，第三是安提阿。清清城內ê百姓，有二十外萬人，生理真鬧熱，百姓真富，風俗真歹，人攏放縱私慾奢華， ta̍k年了銀十外萬箍做虛華ê所費， chit ê城bat十五擺hō͘對敵攻擊搶劫，七擺地大動，厝宅倒真濟，人死真濟。 Tī耶穌降生1871年，地koh大重，厝倒成半。現時tī-hia賰五六千人nā-tiāⁿ 。
巴拿巴到安提阿欠人幫贊，所以去大數招保羅。 Tùi兄弟送保羅，到偕撒利亞倒去大數，到chit時差不多有五年久，保羅kap巴拿巴saⁿ-kap去。 In兩人tiàm安提阿傳道理chiâⁿ年久。信ê人益發濟。學生叫做基督徒是tùi chit ê城起。 Ch ti-ê名敢是安提阿教會外ê人，譏刺信主ê人做hit ê hō͘人釘十字架基督ê學生，來凌辱in 。通新約只有兩擺叫chit ê名， chit擺就是A-ki-phàⁿ王tùi保羅講，「你用幾句話就拍算我ōe做基督徒mah ？ (看行傳26 ： 28 ) 。
Koh一擺就是彼得講。 Nā是做基督徒來受陷害，才無見笑。 (看I彼得4 ： 16 ) 。
平常是家己叫做「兄弟，」「信主，」「聖徒，」「學生。」
總是咱信主ê人，掠chit ê名做榮光。現時差不多通世間ê信耶穌ê人，家己稱呼chit ê名。
道理tùi hit時tī安提阿直直興旺，到耶穌降生後400年， tī chit ê城有十外萬信主ê人。 Tī安提阿ê城外，有一間大廟，和尚幾若百人。羅馬皇帝照例著去hia獻祭，和尚攏著來助祭，本然極鬧熱。到道理興旺ê時，皇帝koh照例來行，只有賰一個和尚，用一隻鵝來獻祭nā-tiāⁿ 。

當保羅巴拿巴tī安提阿ê時，耶路撒冷ê教會tú著希律王窘迫。通新約有記七ê希律。 Chit ê希律是hit ê刣死伯利恆嬰仔ê孫，是hit ê刣死行洗禮約翰ê小弟，是hit ê tī偕撒利亞審問保羅ê老父。
照猶太國ê史記有講起伊是不止愛順民心，所以伊雖然是外國人亦趁猶太人ê禮儀去聖殿獻祭。 Chit-tia̍p伊知猶太人恨bōe tit-thang使徒死，所以掠約翰ê兄弟雅各來刣死。照in猶太人拍算，人nā迷惑人趁異端，就刣死算是第一重ê刑罰。猶太人看見希律刣死雅各真歡喜，希律就koh掠彼得去關監，用鐵鏈縛teh ， koh派十六名兵，分做四班，通暝輪流來守，每班兩個tiàm監內，兩個tiàm監外醒醒teh把守。希律beh拖彼得出來刑罰hit暝，主ê使者降臨，搭彼得ê胸脇，講，「緊緊起來； hit-tia̍p鐵鏈攏脫離。」彼得tè伊出去，經過把守ê兵仔一所在，又閣過第二ê所在；監裡有鐵門透城，彼得到chia門家己開，行出一條ê街路，天使才離開伊。 Hit-tia̍p彼得醒悟講，主果然差遣使者救我脫離希律ê手，無成猶太百姓ê所愛我taⁿ實實知。 Teh想ê時，就到約翰名叫馬可ê老母馬利亞ê家，濟濟人tī-hia聚集祈禱。彼得拍外面門，有查某囡仔名叫羅大聽見拍門；認得彼得ê聲歡喜，門bōe顧得開，走入內面講，彼得tī門外teh徛。眾人講，你是發狂；查某囡仔出力講，有影； nā果然有按呢，就是伊ê天使。彼得閣再拍門無soah ；後來開門，眾人看見攏楞愕！ 」
過日希律掠無彼得，就命令押兵去刣，希律就去偕撒利亞徛。 Koh無偌久，照猶太國ê史記所記ê ，是羅馬皇帝ê聖壽，亦湊抵崁tú-tú是希律做猶太王三年。
所以就穿王服，坐王位。百姓僭稱伊做上帝。伊直直受無阻止in ，所以上帝當眾人ê面前hō͘伊hō͘蟲咬死。

巴拿巴kap保羅tī安提阿teh設教會ê時，有幾若個先知tùi耶路撒冷來chia 。其中有一人名亞加布，受聖神感動讖語講，「天下teh-beh大飢荒。」「天下」意思是羅馬kap伊ê屬國。 Tùi按呢安提阿ê教會，就知thang持防積聚糧草。到羅馬皇帝名叫革老丟坐位hit時，果然幾若擺有tú著chit號ê災禍。其中敢是有一擺tī猶太國tú著khah大ê飢荒，所以安提阿信主ê兄弟有捐題差保羅巴拿巴帶銀來賑濟耶路撒冷ê教會。 In兩人賑濟soah ， chhōa約翰，名叫馬可tùi耶路撒冷tò來安提阿。 Chit ê馬可就是寫馬可福音傳hit ê 。 Tī安提阿ê教會兄弟中間有幾若個先生kap先知，就是巴拿巴，西面，路求，馬念，保羅。聖神召in其中兩人就是保羅，巴拿巴做異邦ê使徒。所以大家saⁿ-kap禁食祈禱，用hōaⁿ手ê禮數kā in設立做使徒。 In受聖神ê差遣去Se-liû-ki ，搭船到居比路。 Se-liû-ki是海口ê所在，離安提阿六舖。居比路是大ê海嶼，離Se-liû-ki 30舖，平平tī安提阿ê西勢。船駛到居比路一個海口名叫Sat-lia̍p-bí 。 In就入猶太人ê會堂傳道理。約翰做in ê幫手。後來koh tùi陸路去居比路西勢ê海口，名叫Phàⁿ-hut 。 Tīchia有一間真大ê廟，廟內服事一仙查某佛。 Hit仙流傳講是tùi chit間廟口ê水沫出世ê ，因為chit間廟tú-tú是tī海墘，香客tùi五路攏到chia敬拜。
保羅巴拿巴到chia ê時tú著居比路ê總督名叫敘求保羅kap一個司公saⁿ-kap teh行。 Chit ê敘求保羅召in兩人來講上帝ê道理hō͘ in聽。司公就出頭來做對敵遏止總督ê信。「 Hit時掃羅亦名叫保羅，用主ê名責備司公hō͘伊青盲。總督看見奇怪sòa來信道理。
咱看使徒行傳， tùi第7章尾到13章第9節，路加攏是叫保羅做掃羅。 Tùi hia到尾章攏是叫伊保羅。
有人拍算是因為tī Phàⁿ-hut chit ê第一代先來趁道理ê就是總督出名ê人，所以保羅才改伊ê名來kap伊相同。敢m̄是按呢保羅m̄是驕傲ê人。 Koh有人拍算chit ê居比路是異邦。 Taⁿ保羅頭一擺傳道理tī外邦人，所以就改伊ê名。 Koh有人拍算伊敢有兩個名，一個是希伯來ê話，就是「掃羅」，是猶太人所叫ê ， koh一個是羅馬話就是「保羅」，是羅馬kap希利尼人所叫ê ，聖經攏無講明。

保羅，巴拿巴kap同行ê人tùi Phàⁿ-hut到旁腓利亞ê別加。約翰離開in ，倒去耶路撒冷Pia̍t- ka是旁腓利亞ê省城，是tī大數ê西勢，三里五十舖。 Tùi別加起身去比西抵ê安提阿， chit所在是tī別加ê正北相離十六舖。安息日就入猶太人ê會堂。猶太出外人，不論出外到甚物所在， tī-hia設會堂，聚集敬拜上帝。 Chit號會堂是tùi巴比侖轉來以後才設起。 Khah早ê時諒必平常是ta̍k人家內家己禮拜， nā是tú著獻祭á是節期，才到耶路撒冷。
會堂有一個傳道理先生主理， ta̍k安息日是讀摩西ê五經。 Chí五本有分做五十四章，差不多是一年ê路用，按呢nā到年尾，就chiah-ê經ōe讀攏總完。眾先知ê冊亦是同chit ê法度。主理讀了，就本身開拆， á是請兄弟看有甚物beh相苦勸，相勉勵。
Taⁿ安提阿會堂ê主理看見有一個外客(就是保羅) tī-teh ，就請伊起來講道理。保羅引起舊約來干證耶穌是in所向望ê彌賽亞， koh指示人m̄是tùi倚靠摩西ê律例來得著赦罪，是tùi信靠救主。
In到出會堂，眾人請保羅後禮拜koh開拆chit號ê道理，「後安息日通城ê百姓差不多攏聚集來聽上帝ê道理。猶太人看見人濟，怨妒辯駁保羅，亦誹謗譏刺伊，保羅巴拿巴好膽講，上帝ê道理的確著代先傳hō͘恁，恁棄絕家己擬定m̄應該得著永活，所以阮反轉向異邦人。異邦人聽che就歡喜， o-ló主ê道理。 Tùi chit裡道理廣闊播揚tī四方。」猶太人看見信ê人濟，就使唆尊貴ê人趕in去。保羅，巴拿巴就起身去以哥念。以哥念是tī以弗所，大數，安提阿ê大路，是tī比西抵安提阿ê東南勢相離十五舖。到tè就入猶太人ê會堂傳道理。真濟猶太kap希利尼人來信。 M̄信ê猶太人使唆異邦人來窘逐in 。 In兩人猶原好膽tiàm chia干證真理。信ê人益發濟。有人是倚猶太人， tùi按呢分做兩黨。「異邦人，猶太人， kap hit裡ê有司官， oe-khoeh chí兩人，愛beh凌辱in ，用石頭beh tìm--in 。 Chí兩人知chit ê代誌，逃走去呂哥尼ê路士德， kap德庇chí兩個城邑，遍四界傳福音。路士德，德庇攏是tī以哥念ê東南勢。路士德離以哥念十舖，德庇離路士德六舖。 Tī路士德有一個出世軟腳ê 。保羅就命令伊著徛四正。 Hit人連鞭ōe跳起來行。眾人看按呢，大聲講，「 Chiah-ê上帝假借人ê形像降臨tī咱ê中間。」就稱呼巴拿巴叫做Tiu-sū 。」因為保羅gâu講話，叫伊做希尼米。
Tiu-sū是希利尼第一城，第一大ê一仙佛，差不多親像中國ê玉皇。希尼米是ōe保庇人口巧舌便ê佛。城外Tiu-sū廟ê祭司牽牛仔， phâng花帽來；眾人愛beh獻祭巴拿巴kap保羅。兩個使徒聽見chit ê代誌，拆裂in ê衫，趒入眾人ê中央，大聲講，恁啥事按呢做？阮亦是人， kap恁同一樣ê人情，刁持來傳福音hō͘恁， hō͘恁除去chiah-ê無影ê物，來歸倚創造天，地，海，萬項物永活ê上帝。兩人講chit ê話，是獨獨hō͘眾人獻祭無成nā-tiāⁿ 。
有幾若個猶太人tùi安提阿，以哥念來使唆眾人，用石頭tìm保羅。 In拍算保羅已經死，就拖出城外，學生圍teh ，保羅起來入城。過日in兩人就去德庇， tùi原路經過路士德，以哥念，比西抵ê安提阿kap別加，來堅固學生ê心， sòa設立長老。 Tùi hia koh起身去亞大利搭船tò來敘利亞ê安提阿，將in所經過ê事kā眾人講。以後in兩人久久tiàm tī安提阿。

保羅，巴拿巴tī安提阿ê時有幾若個猶太人，信主ê兄弟來chia 。 In教示chiah-ê兄弟講， Nā無照摩西ê律例來領受割禮，就無thang得著救。保羅，巴拿巴出來kap in辯論，教會就差in兩人kap in中間另外幾若人上耶路撒冷kap使徒，長老saⁿ-kap參詳，著照摩西ê律例á m̄免。到tè ，聚會ê時有法利賽人來信主ê兄弟講，「的確著守。」眾人議論紛紛。彼得就起來講，「上帝bat人ê心，用聖神賞賜咱，亦賞賜異邦人做干證；無分別彼此，獨獨用信來清氣伊ê心。 Taⁿ啥事beh試上帝，將祖公kap咱所bōe擔ê擔，來lok tī學生ê頷頸，倚靠主耶穌ê恩典，咱信就得著救， kap伊一般樣。」彼得講soah ，雅各就sòa起來講，「照我ê意見，異邦人歸上帝m̄-thang攪吵伊。著寄批警戒in講，莫得姦淫，祭偶像污穢ê物，捏死ê精牲kap血莫得食。」
當時大會禁人m̄-thang食血，捏死ê動物， kap祭偶像ê物。 Che m̄是因為人nā食chiah-ê物，就bōe得著救，是因為大會愛hit-tia̍p ê會友著和睦。當時教會中有猶太kap異邦信主ê人做堆teh禮拜。信主ê猶太人iáu teh守摩西ê律例，無食血，無食捏死ê物； nā看異邦人有食，心肝ōe生起厭賤。異邦人nā甘願讓in ，無食hit號物，按呢大家ōe和睦， thang saⁿ-kap聚集服事主。
Che m̄是永世代基督徒著守，因為論食物ê事主耶穌ê時，就攏開禁。馬可9章19節講，伊講按呢是hō͘ ta̍k項ê食物攏清氣。
論食祭偶像ê物，保羅有教示咱著同情別人ê淺信，咱ê兄弟nā信m̄-thang食，咱著莫得食， hō͘ in ê心平安( I哥林多8 ： 4 － 9 ) 。
Chit 4項ê中間，一項是禁淫亂。西亞西亞古早ê時有歹風俗， hiah-ê世俗人teh想， beh拜神明著sòa行姦淫，神明才會歡喜。 Taⁿ in來信主，大會驚了in無痛恨chit號ê歹。所以著禁。
使徒長老就照雅各ê話，寫批差兄弟所尊敬ê Pa-sat-pa ， Se-lah ， kap保羅，巴拿巴去安提阿來開拆批內ê意思hō͘兄弟明白， m̄免守摩西舊ê禮儀。眾人歡喜接納。

過幾若日保羅就招巴拿巴去巡前傳道理所得著hiah-ê兄弟hō͘ ta̍k所在。巴拿巴愛招伊ê表兄弟，約翰名馬可同行。
保羅因為馬可前tī別加做伊家己轉去耶路撒冷，無kap in saⁿ-kap tùi頭到尾四界去傳道理，所以保羅m̄愛伊去。 Tùi按呢兩人不和。巴拿巴就kap馬可搭船去居比路。保羅kap Se-lah去敘利亞，基利加來堅固chí兩省信主ê人ê心。
保羅， Se-lah tùi基利加去隔壁省呂哥尼ê德庇， kap路士德。 Tī hia有tú著一個少年教會ê兄弟名叫提摩太。伊ê老父是希利尼人。伊ê老母Iú-nî-ki kap伊ê媽羅以，是信主ê猶太人，所以伊tùi細漢bat聖經。保羅就招伊saⁿ-kap去傳道理，提摩太kap伊去。 Tùi chit tia̍p以後，伊常常kap保羅四界出外。保羅不止疼伊。保羅， Se-lah ，提摩太，路加in四人tùi呂哥尼去腓呂加，才koh去加拉太，想beh去亞西亞比催尼傳道理。亞西亞m̄是現時ê亞西亞，就是chí小亞西亞內一省ê名，就是現時土耳其ê西勢。總是聖神攏m̄准in去chí兩所在，所以in就去特羅亞。保羅hit暝看見各樣ê形像，有馬其頓ê人徛teh來求伊講，「請你過來馬其頓幫贊阮。」馬其頓是tī希利尼ê正北勢。 In就隨時搭船去。無幾日就到腓立比。 Chit所在是馬其頓一個縣城。真濟羅馬人來chia出外。亦有幾ê猶太人。因為猶太人少，所以無起in ê會堂；只有tī溪邊裡設一個祈禱ê所在。到安息日保羅in chiah-ê人去hia講道理。
有濟濟婦人人聚集，其中有一個敬虔拜上帝，賣紫色布ê婦人人名叫呂底亞，聖神開伊ê心伊隨時接納道理。保羅kā伊行洗禮。後來beh koh去原所在禮拜ê時， tī路裡tú著一個犯邪神ōe占吉凶ê女婢， hō͘伊ê主人趁錢。「 Chit ê女婢tè保羅，大聲叫講， chiah-ê人是至koâiⁿ上帝ê奴僕，將得救ê道理傳hō͘咱。」 Chit ê女婢按呢幾若擺，保羅m̄歡喜，越頭kā邪神講，「我倚靠耶穌基督ê名，吩咐你離開chit ê查某囡仔。」邪神就出去。
伊ê主人看見女婢bōe koh kā伊趁錢，就掠保羅， Se-lah拖入街市，解送hō͘官，告伊傳異端，無照羅馬ê方例。眾人規群起來攻擊in 。官府命令褪in ê衫來拍in 。拍到不止傷重。關tī監裡，吩咐顧監ê人仔細把守。顧監ê人領受命令， kā in關tī內重監，用腳架枷伊ê腳。半暝保羅， Se-lah祈禱吟詩o-ló上帝，監犯聽見。連鞭地搖動，監ê地基攏振重，監門攏開，刑具脫離。顧監ê人醒，看見監門開，拍算犯人的確逃走kia̍h刀beh自盡，保羅就大聲叫講， M̄-thang家己害，阮攏tī-teh 。顧監ê人討火，跳入來，驚到ngia̍uh-ngia̍uh-chhoah ，仆tī保羅， Se-lah ê面前； chhōa伊出來，講，先生，我著怎樣做，才會得著救？應講，著信主耶穌基督，你kap你ê家攏得著救。
Hit暝顧監ê人洗in兩人ê傷痕，全家領洗禮。天光， hit ê官府命令伊ê差役講，著放chí兩人。顧監ê人將chit ê代誌報保羅知。保羅講，阮亦是羅馬ê百姓，未有定罪，忽然當眾人ê面前受拍關監， taⁿ愛beh暗靜放阮，的確m̄-thang ，聽候伊家己來chhōa阮出。差役去稟覆官府。官府聽見保羅是羅馬ê百姓就驚，隨時來求伊chhōa in出去，請in離開chit ê城。兩人出監，入呂底亞ê厝，見著兄弟勉勵安慰in ，就去別所在。

保羅， Se-lah離開腓立比去帖撒羅尼加。 Chit所在是通馬其頓省第一鬧熱ê埠頭，離腓立比三十舖。濟濟猶太人出外來chia做生理，所以有起幾若間ê會堂。 Chit ê城現時iáu-kú tī-teh ， chit-tia̍p有七，八萬人tī chia ，其中有三萬外人，是古早猶太hiah-ê出外人ê後裔。
伊ê生理猶原是鬧熱。 In到tè猶原去猶太人ê會堂kap in守安息日， sòa辯論道理。有真濟ê希利尼人，亦有濟濟尊貴ê婦人人，聽保羅ê辯論來信主。猶太人來信，不過是幾人nā-tiāⁿ 。 M̄信ê猶太人看見chiah濟人信保羅ê話，就起妒賢ê心，去kap街市ê匪類結黨， hi-hi hū-hū來tùi保羅， Se-lah ê寓所beh掠伊。
湊抵崁in兩人出去，就將厝主耶孫kap幾若個兄弟掠去送官，告伊窩藏匪類違逆Kai-sat ê命令，講，有別ê王耶穌，用按呢來擾亂天下。猶太人講che是beh哄hit ê官府kap眾人；官府就tùi耶孫kap伊ê黨類討保狀敨放in 。兄弟教保羅， Se-lah著透暝走去比利亞，比利亞猶原是馬其頓省ê一個城， tī帖撒羅尼加ê西南勢，相離十五舖。 In照舊入猶太人ê會堂講論聖經，干證救主是彌賽亞。 In hiah-ê人m̄是kan-ta聽nā-tiāⁿ ，有koh過家己查考講究。
Tùi按呢猶太人濟濟來信主，希利尼尊貴ê ta-po͘ ，婦人亦嶄然濟。帖撒羅尼加m̄信ê猶太人，聽見保羅in tī-chia ，就來使唆這裡ê人。兄弟知in ê計謀chhōa保羅到雅典。
咱著學比利亞ê人。 In m̄-nā是聽保羅ê話，是家己出力講究聖經。 Tī大英bat有一個大博士。伊是五十外年teh教聖經ê大學。伊有用本文kap幾若國ê字來講究聖經。 Tī七十外歲ê時，伊有講，「聖冊是ná親像金礦， ná掘ná ōe得著新ê ，亦koh親像水泉， ná上ná濟。」 Tī大美國有一個查某囡仔， tùi兩歲就青盲，啞口koh臭耳人。有一個醫生將凸字hō͘伊摸。伊勤勤講究到會曉得。後來就出力摸凸字ê聖經，到chńg頭仔流血。咱目光ê人kiám m̄著比伊koh-khah出力mah ？

雅典是希利尼ê京城，離比利亞六十外舖。當hit時chit ê城算是羅馬國第一文墨ê所在。不但是按呢，亦是tùi古早到現今， tī天下第一出名gâu畫， gâu用石雕琢人ê像kap起造宮殿，樓閣kap石坊。
保羅已經到雅典，猶原閣再入猶太人ê會堂，亦ta̍k日到公眾ê所在攏是kap人辯論道理。 Chit所在四面攏有徛石坊kap名人ê像，不論君民人等攏會使得到。凡若有口才出眾，以及有甚物博學新奇ê才調， ta̍k下晡攏thang到chia來辯論。
Tī chit ê城有兩個大博學ê先生，一個名叫以比古羅。伊有設一個教將伊ê名來號伊。 Chit ê教ê道理是講，人死就soah ，所以tī世間著奢華享樂來過一世人。 Koh一個別ê先生，名叫Se-nō͘ ，伊亦有設一個教，名叫士多亞。伊ê道理大略是講人tī世間不論所tú著皆有定數，所以喜怒哀樂攏是空空；亦是勸人行好。
Chí兩個教智慧ê人， kap保羅爭論；爭論攏bōe條直。眾人就khîⁿ伊去亞碌巴古。 Chit所在是山ê名，是tī雅典ê城內。山頂有起一間大廟，差不多親像中國ê孔子廟。廟口有一仙大石佛，就是chiah-ê博士所敬拜ê 。
廟內不時有讀冊人tī-teh 。保羅到亞碌巴古，眾人講，「你所講信ê道理阮會得通知mah ？」
保羅講，「雅典ê人，我看恁不止驚幾神；我tú-chiah四界teh行ê時，看見恁所拜ê一座壇寫講，未bat ê上帝。恁所未bat--ê亦去服事伊， taⁿ我beh kā恁講。 Chit ê創造宇宙萬物ê上帝是天地的主宰，伊無徛起人手所起的殿堂；亦無予人的手所服侍伊，亦無欠用這項物，伊是將活命kap喘氣kap萬物來與眾人。咱是倚靠伊來活，來得著會振動，有性命tī-teh ，親像lín做詩的人講，阮做伊囝類。已經做上帝的囝類，就m̄-thang拍算上帝有身體，會使得用金，銀，石，人的功夫技巧來雕琢伊。」保羅講soah有幾若人親近伊來信道理nā-tiāⁿ 。
Tī- chia講道理有兩項的大口氣。 ( 1 )雅典的人倚靠in的學問，看別國親像生番，不只下賤。保羅是猶大人，所以講會不只oh入( 2 ) In所對重是鬼神。清清這個城內有三萬外sian的佛。 Taⁿ保羅所講tú-tú是kap in相逆。
4 .保羅tī哥林多。 (行傳18 ： 1 － 17 )
後來保羅離開雅典到哥林多城。這個城是A-kai-a的聖城。離雅典差不多十三舖，是船隻往來通商鬧熱的大埠頭。百姓極富，極奢華，淫風極盛風俗極歹，所以nā叫人做「哥林多」人，意思是罵伊是廢類，保羅到地就歇tī這個猶大人名叫A-ku-lah tau 。這人本是屋外tī羅馬京城。因為羅馬ê皇帝出詔beh趕伊城內ê猶太人，所以姑不將著離開hit所在來哥林多徛。伊徛chi是做布棚趁食。保羅教chia無信主ê人thang供給伊ê所費，伊本亦是做布棚ê手藝，所以就kap A-ku-lah saⁿ-kap做，趁來做所費。 Nā tú著安息日就去會堂kap人辯論道理。 M̄-kú猶太人m̄接納伊。「保羅就拌伊ê衫講，恁nā沈淪，罪是恁ê ，無我ê代誌，後來我beh去就近異邦人。」伊無koh kap in辯論，去講道理hō͘哥林多本地人聽。濟濟人來降服耶穌， tùi按呢後來結成教會。有一暝，「主將各樣ê形像來指示保羅講， M̄使驚，著傳道理m̄-thang靜靜。我庇佑你，無人ōe攻擊你，我有濟濟百姓tiàm tī chit ê城。」
保羅tiàm hia年半久，將上帝ê道理教示人，猶太人看見哥林多濟濟信趁保羅ê話，所以就怨妒。受氣拖伊送hō͘亞偕亞ê總督名叫Ka-liû 。
Ka-liû m̄插伊講，「獨獨是辯論講話名字kap恁ê律法，恁家己料理，我m̄審判chit ê事；就趕in出去。眾人看見總督m̄插， chiah-ê希利尼人看著猶太人無體面，想in有m̄著，就將猶太會堂ê頭人掠來衙門ê門前拍。總督出在in 。
俗語講，害人則害己，到底害家己。

Koh幾若日，保羅kap A-ku-lah saⁿ-kap搭船去以弗所。以弗所是通小亞西亞第一鬧熱ê都會。保羅tiàm hia傳道理無偌久， hia新來信主ê兄弟愛留伊tiàm hia久久。伊想bōe做得，因為著去耶路撒冷守節， koh著去安提阿，加拉太， Hut-lū-ka chiah-ê地方巡教會。
保羅去守節ê時，有一個博學好口才ê猶太人名叫亞波羅，來以弗所。伊本是信主ê人，總是可惜伊不過bat約翰洗禮ê道理。伊就將伊所bat--ê出力來教示人。
A-ku-lah知伊是信主ê人，所以請伊去in tau ，用耶穌ê道理詳細開拆hō͘伊知到底。 Koh無偌久亞波羅想beh去亞偕亞。以弗所ê教會就寫批請亞偕亞ê教會接納伊。伊到hia有大利益hiah-ê兄弟，亦引聖經駁倒hit裡ê猶太人。
保羅守節kap巡教會明白tò來以弗所。 Tī hia有幾若個兄弟，檢采是同時行洗禮約翰ê學生。保羅到就問講，「恁信了後，有bat受聖神ê感動á無？應講，聖神有降臨á無，阮未bat聽見。問講， Nā是按呢，恁領受chī-chūi ê洗禮？應講，約翰。保羅講，約翰行反悔ê洗禮， kā百姓講，著信路尾來ê耶穌基督。眾人聽chit ê話，就用主耶穌ê名領受洗禮。保羅摸手ⁿ ，聖神降臨， chiah-ê人ōe得著講ta̍k國ê話， kap未來ê代誌，約量十二人。」
保羅tī以弗所三月日， tī猶太人ê會堂辯論道理，後來因為猶太人誹謗伊，所以離開in去tòa tī一個希利尼人名叫Chhui-lat-lô͘ ê書房兩年久，日日kap人駁論道理。 M̄若按呢，上帝有賞賜保羅ōe行神跡，不論是用伊ê衫， á是手巾lok tī病人ê身軀，伊ê病就好。
幾若個猶太行邪術ê人kap祭司長名叫士基瓦七ê囝， in亦愛學保羅，假借耶穌ê名來趕邪神，顛倒hō͘犯著鬼ê人凌辱。也hiah-ê行邪術實心反悔ê人， in就將in ê冊值得五萬銀，當眾人ê面前放火燒。
「主ê道理興旺流通開闊到按呢生。」

Tī以弗所有一仙出名ê查某佛名叫亞底米，是teh保庇以弗所城ê神。伊ê廟地，長四十二丈，闊二十二丈，有一百二十七枝ê柱，每枝koâiⁿ六丈。
通間牆壁，楹柱，厝蓋攏是用sia̍h石，倩希利尼出名ê拍石師傅雕琢來起ê ；起220年才完工。
Tī chit ê城有一個拍銀ê師傅頭名叫底米丟。伊是teh拍亞底米ê銀龕。伊kap伊ê司仔趁錢真濟。伊看見濟濟人聽保羅放捒偶像來信主。「底米丟就聚集伊ê師傅kap siāng工夫人kā講，恁眾人知咱倚靠chit ê基業來趁錢。保羅來迷惑眾人，伊講，人ê手所做m̄是上帝， m̄-nā傳tī以弗所，差不多遍亞西亞攏傳， che是恁所看見，所聽見。按呢m̄-nā咱ê經紀危險，受人看輕，連大ê上帝亞底米ê殿堂亦beh拍無，亦通亞西亞kap天下所敬奉亞底米ê顯赫攏beh滅無。」
眾人聽che話就大受氣同聲喉叫講，「大禍以弗所人ê亞底米！ 「通城擾亂beh掠保羅。掠無著，就掠保羅同行ê兩人名叫Kai-iû kap亞利值古。有一個記事官才出頭來諭旨百姓講，「 Chit人未bat偷提殿內ê物，未bat誹謗恁ê上帝， nā是底米丟kap伊ê師傅， beh來出告，就有判斷ê日， koh有總督thang叫兩爿ê人來saⁿ-kap對質。」 Taⁿ恁無緣故通城擾亂設使就是nā問啥事擾亂，驚了恁我攏危險無ōe-thang應。 Tùi按呢眾人攏四散。

擾亂明白，保羅去馬其頓kap希利尼巡教會。後來去特羅亞。 Tī chit所在bat一暝保羅tī樓頂kap人講論道理到更深。「有一個少年人名Iū-chhui-kó͘ ，坐tī窗仔頂teh睏， tùi三層ê樓跋落去，人去扶伊起來，伊已經死。保羅落樓， àⁿ落去抱伊， kā伊醫好。天光保羅起身行路到亞束， tùi亞速搭船到米利都。到chia不止愛見著以弗所教會ê長老，就差人去請in來。保羅本身無倒轉去，是因為伊愛緊緊去耶路撒冷赴五十日節。驚了hit所在ê教會留伊， á是延遷赴bōe著，所以才差人去請in來相見。」既然到就kā in講，恁攏知，我起先到亞西亞，平素ê款式kap恁怎樣。我謙遜服事主，流濟濟目屎， hō͘猶太人計謀陷害， tú著犯難。凡若有thang做恁ê利益，我攏無隱khǹg ，有時tī眾人ê面前，有時tī家內，我指示恁，教訓恁；指示猶太人kap希利尼人反悔來歸服上帝，信咱ê主耶穌基督。 Taⁿ我ê心肝迫切去耶路撒冷，未知所tú著beh怎樣；獨獨聖神tī ta̍k個城邑指示我，有刑具災難聽候我。 Nā是我拍算無要緊，無對重性命，獨獨歡喜跑走，來盡我ê路站，亦盡主耶穌所傳hō͘我ê職任，將上帝恩典ê福音指示人。我平素tī恁ê中間teh行，傳上帝國ê道理， taⁿ以後知恁無koh見著我，所以我今仔日tī恁ê中間家己做干證，恁眾人沈淪無我ê事。我將上帝ê旨意kā恁講，我無隱khǹg tī恁，所以著家己謹慎，亦著謹慎全群ê人，聖神設立恁做甘篤，照顧上帝教會ê羊群，伊用流血來贖回in 。是我知離開恁了後，的確有殘忍ê豺狼入恁ê中間，無保惜全群ê人。恁中間teh-beh有人起來，將背叛道理ê話，迷惑學生。恁著警省，著記念我三年久無離，暝日流目屎來勸恁眾人。兄弟ah ， taⁿ我tùi上帝舉薦恁， hō͘恁得著恩典，領受道理， hō͘恁得著勇健，賞賜恁tī聖徒ê中間有基業。我未bat貪人ê金銀，衣裳；就是家己做工，來供給我kap跟綴ê人ê所費， che是恁所知。我ta̍k項ê代誌指示恁，著按呢著磨艱苦來扶持軟弱ê人，亦是記念我ê主耶穌講，「 Hō͘人物ê人，比the̍h人物ê人khah有福氣。」講soah ，跪teh kap眾人祈禱，人大ē啼哭，抱保羅ê頷頸唚伊；是因為伊講，無閣再見我，不止憂悶，就送伊上船。

保羅kap以弗所ê長老相辭，就搭船beh去耶路撒冷。船到催羅停teh起貨上山，所以延遷七日。 Tī chia有信主ê兄弟。保羅乘chit ê機會去探in 。 In受聖神感動，知保羅nā去耶路撒冷ōe tú著大窘逐，就勸伊莫得去。總是保羅迫切因為主ê道理，所以無驚艱苦。船koh起身到To-lī-mái ，保羅kap同行ê人按路到偕撒利亞，去歇tī hit ê kā太監行洗禮ê腓力tau 。 Tī chia有一個tùi耶路撒冷來ê先知名叫亞加布。伊就是hit ê前tī安提阿讖語羅馬國beh tú著大飢荒。伊提保羅ê腰帶家己縛伊ê腳手講，聖神有講， tī耶路撒冷猶太人teh-beh照按呢縛chit條帶ê主人，押送到異邦人。大家流目屎苦勸伊莫得去。保羅講，「恁啥事啼哭來嘈促我ê心，我甘願因為主耶穌ê名， m̄-nā受人縛，就死tī耶路撒冷亦thang 。」過幾若日就備辦行李上耶路撒冷。到tè ，使徒kap兄弟接納伊。過日保羅入去見雅各， ta̍k個長老亦到。保羅請安in講，「上帝用伊本身tī異邦人ê中間所做ê代誌。眾人聽che話o-ló主。」 
Tī耶路撒冷城內，有濟濟信主ê猶太人。 In雖然是信主，猶原是守摩西ê律法。 In chiah-ê人聽人講，保羅傳道理是教示猶太人悖逆摩西ê話， m̄免守舊ê律例。所以長老驚chiah-ê猶太信主ê兄弟， ōe攻擊保羅。 In就勸伊著kap四個發願ê人趁下願ê例，去謝願kā in出所費，按呢才會顯明tī眾人ê面前， in所聽見ê有錯。照摩西ê律例，人nā下願， m̄-thang食酒著剃頭毛；到下願ê期滿，有時是十外日，有時三十日，所剃ê頭毛著提去殿裡交祭司燒，亦著sòa獻祭。
保羅kap chiah-ê人入殿堂，到獻祭明白。保羅tī殿堂ê時，有tùi亞西亞來ê猶太人看見伊，就使唆眾人掠伊，叫講，以色列人幫贊阮， chit ê人ta̍k所在傳教，攻擊咱ê百姓， chham律法kap聖ê所在，亦chhōa希利尼人入殿堂，聖ê所在hō͘伊bak著lâ-sâm 。因為早日看見以弗所人kap保羅tī城裡，就憢疑保羅的確有chhōa伊入殿。所以通城搖動，百姓saⁿ-kap走倚來掠保羅，拖出殿堂。」
猶太人ê殿堂起tī耶路撒冷城內ê摩里山頂。坐西，向東。殿堂有分三落。 Chit三落ê厝，所鎮ê地，攏號做殿堂。第一落，是真正殿堂起tī chit位：殿，有分別前後，前殿是聖所，後殿是至聖所。人beh獻祭ê時tī聖所ê頭前埕。祭司是tiàm tī chit落ê內面。
第二落，人beh講道理，祈禱，獻金，攏是tī chia 。猶太人ōe-thang到chit落，別族ê人m̄准。
第三落，無論甚物人攏thang去。主耶穌ê時，人tī hia teh賣牛，羊，換錢，真攪擾， hō͘耶穌趕逐in出去。
Tùi chia beh入第二落，著經過一個大門，名Súi門。乞食是tiàm tī chit ê門口teh kā人分錢， tī chia有出告示寫tī內牆ê門( Chit ê牆隔開第3落kap第2落)講，外國人nā進入第二落，著死刑。羅馬人管猶太地，也有承認chit條法律。人bat誣賴保羅， chhōa外邦人入殿，有犯著chit條ê律法(行傳21 ： 29 ， 24 ： 5 ) 。
眾人已經拖保羅出殿，拍伊， beh害死伊。通城喊譁。 Chit ê風聲有傳聞到千總。伊隨時召百總kap兵。「千總進前掠保羅，吩咐用兩條鐵鏈縛teh ，問伊是chī-chūi ，所做是甚物代誌。」
Hit時因為眾人喧嚷僫得查出伊ê情由，所以千總命令著拖到營盤。 Teh-beh入營盤，保羅tùi千總講，「我有話beh kā你講， thang mah ？應講，你bat希利尼ê話mah ？你kiám m̄是前hit ê擾亂chhōa四千歹人出曠野ê埃及人mah ？」
五年前有一個埃及ê假先知，代先聚集四千ê匪類， tùi猶太南勢ê曠野。到耶路撒冷對面ê Ka-ná山ê時，就有三萬左右ê人beh來拍耶路撒冷。 Hit時羅馬有起大兵拍到平。保羅聽見千總teh疑騃伊是hit ê假先知，所以就家己分訴講，伊m̄是hit ê埃及ê假先知，伊是出世tī大數出名文墨ê城，亦請千總准伊kap百姓講話。千總准伊，伊徛tī砛墘搖手hō͘百姓靜靜，就將希伯來ê話kā in講，伊本是法利賽教有名碩ê人，代先伊bat按怎樣窘逐教會，後來伊tùi怎樣才會信主。 (看行傳22 ： 1 － 21 ) 。
講到救主差伊去傳道理hō͘異邦人，眾人聽到chit句bōe顧得聽別物，大聲喧嚷現胸，捧土粉掖tī空中講，「 Chit人m̄-thang容允伊活。」千總看見眾人大受氣押保羅入營盤，命令備辦皮鞭teh審ê時thang聽候刑。 Tú-tú將皮帶beh縛保羅，保羅kā徛tī身邊ê百總講，羅馬ê百姓未有定罪，來拍伊thang mah ？百總聽chit ê話，去kā千總講，你所做著謹慎， chit人是羅馬ê百姓。千總近倚來問講，你果然是羅馬ê百姓mah ？應講，「是。」
當hit時羅馬國蓋天下第一強，亦有真濟ê屬國。除去伊本國內ê百姓以外，設使nā m̄是tùi有功， á是用錢買，就bōe tit-thang算是羅馬ê百姓。 Nā算是伊ê百姓有幾若項ê利益。 ( 1 ) Tú仔掠著ê時，未定罪bōe使得用鐵鏈縛， á是用別物法度苦楚伊。 ( 2 ) Bōe使得屈打成招(無罪，強強拍，拍到伊認有) 。 ( 3 )設使官府冤枉伊，伊ōe使得上控， tùi皇帝hia去告。屬國ê百姓bōe使得按呢。
千總聽見保羅是羅馬ê百姓就驚，過日敨放伊，召祭司長kap通公會來kap保羅對審。保羅注目看公會講，兄弟ah ，我平素憑良心做代誌tī上帝ê面前到chit-tia̍p 。祭司長亞拿尼亞吩咐左右ê人拍伊ê嘴。保羅講，抹白灰ê牆，上帝teh-beh拍你；你teh坐應該著照律法來審判我， taⁿ反轉違逆律法吩咐人來拍我。左右ê人，講，上帝ê祭司長，你敢詈罵mah ？保羅講，兄弟ah ，我m̄知伊是祭司長，聖經有講，莫得誹謗你百姓ê有司官。 (出埃及記22 ： 28 ) 。
保羅知眾人一半是撒土偕人，一半是法利賽人，就tī公會ê中間出聲講，兄弟ah ，我是法利賽人，亦是法利賽人ê囝，因為向望死人koh活，來受審問。講soah ，法利賽人kap撒土偕人爭論，國分黨類，因為撒土偕人講無koh活ê道理，無天使，亦無神，法利賽人講，攏有。眾人大下喧嚷，法利賽人同道ê讀冊人起來，來爭論講，阮看chit人無歹，檢采是神， á是天使kap伊講話，咱m̄-thang違逆上帝。 Hit時大擾亂，千總驚了保羅受眾人傷害，吩咐兵仔落去， tùi眾人ê中間搶回， chhōa伊入營盤。第二日暝時，主近倚teh徛講，「保羅你心肝著平安，你tī耶路撒冷有干證我ê道理， tī羅馬亦的確按呢干證。」
天光有四十外ê猶太人saⁿ-kap咒重誓講， Nā無害死保羅in就beh hō͘伊活活餓死。 In所計謀就是kap祭司長，長老，公會拍通套著koh親像昨暮日召保羅到公會，才閘半路來害死。保羅ê外甥知chit ê代誌，就去稟千總。千總透暝寫文書，備辦步兵兩百，馬兵七十， kia̍h鎗ê兵兩百， beh押保羅到偕撒利亞交hō͘總督腓力士去辦，也備辦精牲hō͘保羅騎。兵丁透暝chhōa伊到An-thê-phàⁿ-tí 。隔日， hō͘馬兵kap保羅去，其餘ê兵tò來營盤。總督知是羅馬人，所以無kā伊關監，是hō͘伊tiàm公館。
過五日祭司長亞拿尼亞kap眾長老有請一個羅馬ê律師做抱告，來告保羅傳異端，煽惑擾亂民心，拍lâ-sâm殿堂，保羅就分訴講，「我上耶路撒冷敬拜只有十二日。 In hiah-ê人未bat看見我tī殿堂辯論，亦未bat看見我tī會堂á是城內擾亂眾人； taⁿ所告我ê代誌， in攏無憑據。」 Koh分訴講伊所信ê ， kap in相同，無影傳異端。總督知chit ê情形就kā保羅講，「聽候千總呂西亞來，我beh審問你；就吩咐百總用寬容來看守保羅， nā伊ê朋友來chhē伊，或是beh供給伊， m̄使禁止伊。過幾若日腓力士kap伊ê夫人到，召保羅愛beh聽基督ê道理。保羅講論廉節， kap公義kap後來ê審判，腓力士聽了驚，講， Taⁿ你請退去，有閒就koh叫你。
過兩年波求腓士多來替腓力士ê職任。腓力士beh離任ê時愛hō͘猶太人歡喜，猶原縛保羅。
新總督腓士多到任三日就上耶路撒冷。

祭司長kap猶太khah有權ê人來閣再告保羅，就求總督tùi偕撒利亞召保羅來耶路撒冷審， in想beh用暗謀閘半路來謀害伊ê性命。
腓士多m̄准，因為koh十外日就beh轉去偕撒利亞，才教in來hia告。
腓士多轉去ê過日，就坐堂審。 Hiah-ê猶太人用濟濟案件來誣告伊，總是攏無實據。保羅分訴講，「猶太人ê例kap殿堂，以及Kai-sat我攏未bat犯著。」因為腓士多bōe明白in所爭辯ê理， koh因為愛順猶太ê民心，就問保羅，看伊beh去耶路撒冷kap in對審m̄ 。
保羅應講，「 Nā有行不義，罪應該著死，雖罔死，我亦無推辭。 Nā是in所告我ê事無實，就m̄- thang將我交hō͘伊，我teh-beh tī Kai-sat ê面前告御狀。」腓士多准伊。
過幾若日chit ê管加利利kap隔壁幾若省ê王名叫A-ki-phàⁿ來偕撒利亞kap腓士多拜會。閑談ê時總督就提起保羅ê案情講hō͘伊聽。王聽了講，「我亦愛聽chit人ê話。」過日腓士多就請幾若個千總kap城內尊貴ê人，來kap A-ki-phàⁿ王攏總一齊來聽審，向望khah斟酌thang寫口供去出奏。 Teh審ê時， A-ki-phàⁿ王kā保羅講，「你thang講明，保羅kia̍h起手分訴講， A-ki-phàⁿ王ah ，今仔日我hō͘猶太人所告，會得通tī王ê面前來分訴，實在萬幸。 Iáu-kú有thang歡喜ê代誌，就是你知猶太人ê律例kap教法，所以求你寬容聽我ê話。」
A-ki-phàⁿ就是hit ê害死雅各ê希律ê囝。伊m̄-nā是管chí幾省，亦是管耶路撒冷ê聖殿，設立人做祭司頭， á是lut祭司頭ê職攏是伊ê權，所以伊ōe不止知猶太人ê律例。
腓士多是新到任ê羅馬官，所以ta̍k項生疏。保羅就將伊未信主ê時怎樣出力窘逐教會，後來怎樣tī大馬色ê路主出現召伊， koh伊所講ê道理無m̄是先知人kap摩西代先講ê代誌。
就是基督受陷害做死人koh活ê起頭，光照以色列ê百姓kap異邦人。保羅分訴ê時，腓士多大聲講。保羅你是書癲，保羅應講，腓士多大人，我m̄是書癲，我所講ê話真實無假。王知che ，我好膽tī王ê面前來講，因為chit ê代誌m̄是行tī無人看見ê所在，無隱密tī王ê面前， A-ki-phàⁿ王ah ，你信先知人á無？我知你信A-ki-phàⁿ kā保羅講，你用幾句話就拍算我ōe做基督徒mah ？保羅應講。不論幾句， á是濟句， m̄-nā你一人nā-tiāⁿ ，就是願攏總今仔日聽見我ê人攏ōe做基督徒，不過莫得親像我ê受縛就好。

過幾若日腓士多就差一個百總押保羅kap幾若個囚犯tùi船beh過上羅馬京城。船到革里底ê海嶼ê好船塢，保羅tùi百總講，我看船nā行，的確有大ê危險， m̄-nā害著船kap貨，連咱ê性命亦難保。照猶太人平常行船ê法度tùi in ê七月到九月尾bōe行船得，因為tī chit時常常有大風。百總信舵公kap船主ê話， m̄聽保羅所講。 In拍算腓尼基離好船塢不過是khah免一日ê水路， nā到hia ，就比chia khah閃風。水路雖然近，可惜船著過一個土角， chit ê角是伸入地中海。 Chia風常常真透，有時忽然tú著報頭風，船就掃入大海。
船行忽然起大風。船受風bōe- tiâu ， hō͘風chhoah去，隨風漂流。風不止透，第二日將貨物攏hiat落海， koh過日將船ê器具亦hiat落海。幾若日攏無看見星日，大風koh-khah透，得救ê心已經絕望。保羅tùi眾人講，「昨暝天使徛teh kā我講，保羅m̄使驚，你的確徛tī Kai-sat ê面前上帝將船裡ê人賞賜你。所以心肝著平安，我信上帝，知伊的確照伊所講ê話， nā是teh-beh kha̍p著一個海嶼。」船漂流十四日近一個海嶼名叫米利大。兵丁驚犯人泅上山走，就暗謀beh害死in 。百總因為愛保護保羅，阻止伊ê計謀，命令ōe泅ê人著先泅上山， bōe泅ê檢采是khîⁿ枋， á是船內ê物一盡得救上山。「番人用稀罕ê仁愛來款待in ，因為落雨寒，就起火hō͘ in烘。」 (希利尼，羅馬人叫外國人做番) 。保羅hiaⁿ̍h柴hiat tī火裡，火熱，毒蛇趖出來咬tiâu伊ê手。 Tùi按呢chit ê海嶼ê人拍算保羅是極歹ê人，所以雖然無死tī海裡， iáu-kú bōe免得hō͘蛇咬死。保羅拌蛇tī火裡，攏無一點仔傷害。 Hia ê人拍算koh一tiap仔久發癀就死，無疑停到久久看見伊好好，就拍算保羅敢是神仙。
Hit ê海嶼ê頭人用好禮款待保羅。伊ê老父寒熱koh做痢， bōe起床。保羅用祈禱hōaⁿ手kā伊醫好。保羅in hiah-ê人， tiàm chit ê海嶼三月日， chit時已經過三月日透風ê時，所以就有亞歷山太ê船tùi hia過。保羅in hiah-ê人就搭去羅馬。到羅馬，百總將眾囚犯交hō͘將軍，獨獨出在保羅kap一個把守ê兵tiàm tī外面。
保羅徛家己稅ê厝兩年久，凡來見伊ê人攏接納伊；不止好膽傳上帝國ê道理， kap主耶穌基督ê事，攏無人禁止伊。

當保羅告御狀ê時， hit-tia̍p羅馬是蓋世間第一富，強，闊大ê國。伊ê京城名叫羅馬。 Chit ê城ê生理是蓋天下第一大，第一鬧熱，第一富。城裡百姓差不多百五萬，成半是主人，成半是奴才。其中有兩三萬ê猶太人。 Hit時是尼羅teh做皇帝。伊ê殘忍是人bōe忍得聽。伊bat害死伊ê老母， kap伊兩個皇后，伊ê小弟，伊ê先生kap濟濟大官。
羅馬城分做十四堡。 Tī耶穌降生後64年，有燒去十堡，其中有真濟súi-súi ê樓kap宮廟。起頭火燒ê因端，人m̄知其所以然，總是後來有濟濟人看見是人teh放火燒厝。 Chiah-ê放火ê人認講，是人教伊， m̄-kú無講出是chī-chūi 。火暝日直直to̍h ，直直燒，到十日久才sit 。到燒了，尼羅皇帝就將城內ê破厝地佔真大片，去起皇宮。 Tùi按呢，人看伊佔地，就憢疑拍算chiah-ê放火ê ，是皇帝所差ê 。
尼羅就使唆百姓，講是hiah-ê信耶穌ê人來放火，因為in怨恨偶像，所以愛燒宮廟連厝sòa燒去。眾人濟濟信伊ê話，尼羅出命令窘逐基督徒，掠信主ê人將野獸ê皮kā伊捲，才hiat hō͘狗去翸食。有ê將臘糊in ê身軀，縛in tī王ê花園，點火tī in ê身軀， ê-hng時做火把。
有ê掠去釘十字架，有ê hiat hō͘野獸食人拍算保羅tī chit擺火燒，教會受窘逐ê時， A . . 64年， sòa hō͘人掠去；也tī A . . 68年， iáu-bōe到6月就受害。
論chit ê路尾日，保羅ê心真平安。伊講，「我已經爭戰好ê爭戰，已經盡跑走ê路站，已經守所信ê道理。 Taⁿ了後有義ê冕旒kā我備辦hē-teh ，就是主做公義ê判官， tī hit日beh hō͘我； m̄-nā hō͘我，也beh hō͘見若欣慕祂顯現ê 。」 (提摩太4 ： 7 ， 8 ) 。

福音是甚物？好消息。有一日， tī迦南地，雅各眾囝tùi埃及tò來， kā雅各講，約瑟iáu tī-teh ，管理埃及全地。老父m̄信，因為伊想，約瑟死二十外年lah 。 In將約瑟tùi in所講ê ，攏kā伊講。 Koh看見約瑟所派來ê車， beh載伊；雅各心活起來，講我ê囝iáu tī-teh ，我beh去見伊。 Che消息盡在好。
過濟濟年，有一個查某囡ná名米里暗， pòng-pòng走，入去，喝講，俺娘ah ，阮小弟仔， hō͘王ê查某囝抾去，教我替伊倩一個奶母kā伊io ，俺娘你來去。老母聽著我ê嬰仔無hiat落河， koh thang抱倒轉，也thang趁錢；世界kiám有chiah好ê事！緊來去。
Taⁿ咱所beh講ê福音， kiám是chit款？ M̄是， iáu khah好。
新世界ê人tiâu工來講，莫得驚，因為我報恁大歡喜ê好消息， hō͘萬百姓攏有份。因為今仔日tī大衛ê城，已經為著恁生拯救ê ，就是主基督。使徒保羅tùi早到taⁿ ， iáu teh傳。有一句thang信， thang齊備接納ê ，就是基督耶穌臨到世間， beh救有罪ê人。 Che是永久ê福音。聖保羅tùi chit ê福音所得著ê ，我有看見，愛談論幾句tī下面：
福音ê體驗。
Tī大馬色路裡，伊tú著主耶穌，聽祂ê聲，來反悔罪，保羅ê心境怎樣？
滿心痛苦。
窘逐上帝ê教會，陷害聖徒，真重罪。伊三日，無啉，無食，只有祈禱(行傳9 ： 9 ， 11 ； 26 ： 9 －11 ) 。
I確實知，罪有得赦。 ( I提摩太1 ： 15 ， 16 ；行傳9 ： 10 － 17 ) 。
伊ê舊心有死。
所以伊ê心，無hō͘世間迷惑，世間也未thang迷惑伊(加拉太6 ： 14 ) 。
新心發生。 (加拉太2 ： 20 ) 。
新ê意愛。
樹裡ê蟲，形狀歹看，所食是樹葉。到有一日，伊化做尾蝶， súi-súi ，飛tī空氣裡，早所有食料滿目前，攏無佮意，只有思想花蕊中ê甜蜜。除去救人以外，世界萬物，萬事，聖保羅無中意半項，獨獨欣慕主耶穌，愛完全親像祂(腓立比3 ： 7 － 16 ) 。願咱大家ê精神攏kap伊一樣。
福音ê職份。
聖保羅，無家庭，無財產，一生專務傳福音， tī羅馬ê國內， tùi東跑到西(羅馬15 ： 19 ) 。甚物所在出令教伊著按呢？
救主tùi天召伊(行傳9 ： 15 ， 26 ： 19 ， 20 ) 。
Tùi公眾ê來顯明。
聖神命令安提阿ê教會，設伊做宣教師(行傳13 ： 1 － 3 ) 。
Tùi上帝ê注定。
上帝bat tùi耶利米講，我未創造你tī腹肚內ê代先，我bat你；你未出胎ê代先，我分別你做聖；設立做列國ê先知(耶利米1 ： 5 ) 。
保羅所信，也是siāng chit ê意思。伊講， Nā是tùi阮老母ê胎，分別我，用祂ê恩典召我ê上帝，既然歡喜將祂ê囝顯明tī我， beh hō͘我宣傳祂tī外邦(加拉太1 ： 15 ) 。 M̄若保羅in有注定，咱ta̍k人也是按呢(馬太10 ： 29 ， 30 ) 。恁beh問我講，上帝注定阮ta̍k人甚物？ Che ，我應了bōe對，獨獨我報恁知。照祂創造世間ê代先tī基督揀咱， hō͘咱tī祂ê面前成做聖，無thang嫌；祂照祂ê旨意所歡喜ê ，用仁愛代先定著咱， tùi耶穌基督得著做囝，來歸tī伊， hō͘伊恩典ê榮光得著o-ló (以弗所1 ； 4 ， 5 ) 。不論佗位去著記得我是上帝ê囝，著聖潔，無thang嫌。
福音ê學歷。
使徒保羅歸主，就傳耶穌是上帝ê囝(行傳9 ： 20 ) 。 Che是祂傳福音ê第一聲。以後伊所傳ê日日新，所講ê無窮盡。 M̄-bat親像彼得，約翰來做主ê學生，怎樣伊ōe bat主ê福音？保羅家己干證講：
無受人ê教示。
是tùi耶穌基督ê啟示。
也無就近hiah-ê代先伊做使徒ê 。
獨獨去亞剌伯(加拉太1 ： 12 － 17 ) 。去hia做甚物，伊無講。檢采是親像以利亞去西乃山受上帝ê教示( I列王19章) 。
I有去天裡留學，偌久，咱m̄知( II哥林多12 ： 1 － 5 ) 。
當保羅teh傳道ê中間，有提起行洗禮約翰做耶穌ê干證(行傳13 ： 24 ， 25 ； 19 ： 4 ) ， á是主受賣hit暝，有設立聖餐，也猶太人陷害主，求比拉多kā伊定死刑(行傳13 ： 27 ， 28 ) 。以及救主koh活，出現hō͘濟濟人看著( I哥林多15 ： 4 － 8 ) 。 Chiah-ê屬tī歷史ê ，拍算伊有tùi人查考；論到主福音ê要理，記tī保羅13張ê批內， nā m̄是tùi主直接傳hō͘伊， tī世間無神學院thang教示伊bat到按呢。所以保羅ê講演，有各樣咱現代ê先生，伊講，阮講， m̄是用人ê智慧所教示ê話，是用聖神所教示ê ；將神靈ê話和合神靈ê事( I哥林多2 ： 13 ) 。
福音ê順序。
咱看保羅所傳福音ê要理有順序。
天下萬人攏有罪。
到上帝審判ê日， ta̍k個著受刑。
上帝有恩典。
上帝差祂ê囝來擔當咱ê罪，替咱受刑罰， beh做罪人ê救主。
罪人tùi信ōe得著祂ê恩召。
得著赦免罪，脫離歹代，來行好；做上帝ê囝兒，受著萬項ê福氣，直到完全ê救贖，就是聖徒ê身軀tùi死koh活ê日期(羅馬8 ： 23 ) 。 Chiah-ê好消息記tī羅馬人書第一齊備。請咱聖徒來讀，著讀了koh讀， thang安慰咱ê心，堅固咱ê信， m̄免驚僫明，咱有先生，就是聖神ōe chhōa咱bat真理(行傳8 ： 29 ； 16 ： 14 ) 。
福音ê能力。
當時猶太人求神跡，希利尼人chhē智慧，保羅宣傳釘十字架ê基督， tùi tī猶太人是窒礙， tùi tī外邦人是愚戇。 In m̄知che是上帝ê權能，上帝ê智慧。
Ōe救ta̍k人。
不論男， á是女(行傳16 ： 14 ， 15 ， 19 － 34 ) 。上等社會， á是下等社會ê人(行傳13 ： 6 － 12 ；腓利文10 － 16 ) 。
Ōe改善社會。
看福音傳入以弗所，通城搖choah ，真濟人來信，講起in ê所行來做見證。平素行邪術ê人，將in ê符簿聚集規堆， tī眾人ê面前放火燒，價值5萬銀(行傳19 ： 17 － 20 ， 26 ) 。
上帝kap罪人koh和。
人犯罪tú天，上帝ê受氣ōe顯明。聽福音ê聲，罪人ǹg上帝來反悔，千罪萬罪即時擦消。親像浪子回頭chhē老父。相離iáu遠，老父看見伊，就憐憫伊，走去抱伊ê頷頸，直直kā伊唚(路加15 ： 20 ；羅馬3 ： 24 ；以弗所2 ： 16 ) 。
萬族成做一家。
猶太kap異邦相和睦，大家攏認做兄弟姊妹，因為萬國攏歸耶穌(以弗所2 ： 14 ， 19 ；哥羅西3 ： 11 ) 。
天kap地攏合一。
新ê天。新ê地，義tiàm tī in中間(以弗所1 ： 10 ； II彼得3 ： 13 ；啟示錄21 ： 1 ) 。咱kap主tiàm tī光光ê世界，快樂ah ！ (哥羅西3 ： 4 ) 。上帝有將。福音救人ê大事業，做教科書來教示天裡ê人(以弗所3 ： 8 － 11 ；祂彼得1 ： 12 ) 。知祂有百般ê智慧。
福音ê精神。
上帝ê奴僕，保羅規世人，一心宣傳福音，手hōaⁿ犁尾，無越頭看後面。 Tú著人就想講伊欠in ê債，著刑(羅馬1 ： 14 ) 。 Tùi社交攏促去就人，孜孜想救靈魂( I哥林多9 ： 19 － 23 ) 。受著石頭tìm到暈去，回魂就koh去傳。 (行傳14 ： 18 － 20 ) 。身軀受拍，專專傷，猶原teh救人(行傳16 ： 22 － 34 ) 。看監獄做伊ê福音ê廣播電台(行傳28 ： 30 ；腓立比1 ： 12 － 14 ) 。伊愛死， hō͘耶穌活( II哥林多4 ： 10 ， 11 ) 。甚物teh hō͘伊ê心到chiah熱ah ？
主ê聖愛。
伊ê見證講，因為基督ê疼痛催迫阮，是阮想一人替眾人死，就是眾人死； koh祂替眾人死，是beh hō͘ chiah-ê活ê人以後無為著家己來活，是為著替in死來koh活ê ( II哥林多5 ： 14 ， 15 ) 。
聖徒ê應援。
保羅常常請聖徒替伊祈禱(羅馬15 ： 30 ；以弗所6 ： 19 ， 20 ；哥羅西4 ： 3 ， 4 ) ，為著按呢，上帝有聽，賞賜伊有熱切，宣傳福音ê心(腓立比1 ： 19 ； II哥林多1 ： 11 ) 。
主直接賞賜恩典。
( I哥林多15 ： 10 。 II哥林多12 ： 9 ) 。有時，主親身指點(行傳18 ： 9 ， 22 ： 18 ， 23 ： 11 ) 。
本身箝tiâu tī主。
(腓立比4 ： 13 ) 。所以聖保羅tùi福音宣傳ê精神，有進，無退；伊tùi羅馬ê聖徒講，阮tùi祂受恩kap使徒ê職， beh為著祂ê名， hō͘人tī萬邦中信來順趁(羅馬1 ： 5 ) 。願ta̍k-ê聖徒攏著有宣傳福音ê精神！來慷闊咱ê父ê國tī世間。
福音ê安全。
照保羅所傳，罪人nā信靠救主耶穌，穩當得著救。揀幾個要點排tī下面：
亞伯拉罕信上帝，上帝算伊做義。咱nā tè伊ê樣，也ōe得著上帝稱咱做好人(羅馬4 ： 1 － 5 ， 23 － 25 ) 。
保羅本身得赦罪。
伊窘逐教會，陷害聖徒，重罪；伊反悔上帝憐憫伊。別人反悔，信主，猶原ōe得赦免( I提摩太1 ： 15 － 17 ) 。
父上帝揀咱( II帖撒羅尼加2 ： 13 ， 14 ) 。
囝上帝疼咱(羅馬5 ： 6 － 9 ， 8 ： 31 － 39 ) 。
聖神上帝chhōa咱(羅馬8 ： 11 ， 14 － 17 ) 。疼痛chiah深，福氣hiah大， beh用甚物報答！
聖雅各kap聖保羅。
主ê兄弟雅各tùi當時ê信者講，人得著稱做義，是tùi所行， m̄是kan-ta tùi信(雅各2 ： 24 ) 。使徒保羅講，阮擬定人稱做義，是tùi信， m̄是趁律法(羅馬3 ： 28 ) 。按呢一下聽，大家所傳相對反。 Hit ê講，稱做義，是tùi行。 Chit ê講，稱做義，是tùi信。有人講攏相像，保羅傳頭站，雅各傳路尾站。人hō͘上帝稱做義， kiám有分別頭站，尾站？
咱傳恩典ê道理， m̄-thang將in ê兩個聖人所講ê ，相參teh講。有hit號m̄ tú好ê所在。
無榮光聖雅各。
雅各講，咱ê祖亞伯拉罕獻伊ê囝以撒tī壇頂， kiám m̄是tùi所行來得著稱做義mah ？ (雅各2 ： 21 ) 。亞伯拉罕稱做義ê事，是記創世記15 ： 6節。當時，亞伯拉罕tùi上帝講，你beh hō͘我甚物，我已經無囝；承接我ê家業ê ，就是大馬色人以利以謝？亞伯拉罕koh講，你無hō͘我有後裔； hit ê生tī我ê家內ê ，是我ê後嗣。上帝kā伊講， Chit人m̄是，著tùi你本身出ê ，才是做你ê後嗣。伊chhōa亞伯拉罕出去外面講，你看天，算hiah-ê星，算ōe了á bōe ； koh tùi伊講，你ê後裔也beh親像按呢。亞伯拉罕信耶和華，祂就kā伊算做義。
亞伯拉罕75歲到迦南，到chit-tia̍p hō͘上帝算伊做義，將近80歲。伊一百歲生以撒；伊獻囝hō͘上帝ê時，約有一百十歲。上帝稱伊做義，是代先，獻囝是路尾。人nā聽著chit ê順序， ōe笑講， hit ê老牧師m̄-bat聖經。
Hō͘聖徒ê心bōe平安。
人聽見講，著tùi行才ōe-thang稱做義。伊beh問講，我著行好到甚物程度，才會hō͘上帝稱我做義？心內家己拍算我bōe得著救。心ǹg上帝有驚，就服事上帝， bōe-ōe親像路加福音傳所記，浪子kap老父相見ê親密。憢疑kap驚惶隔斷父kap囝兒ê交陪。疼天父ê心bōe生起，拜上帝無熱頭。按呢咱傳恩典ê道理， bōe-ōe hō͘人受著上帝恩典ê有益， kiám好？
著tùi行，才會稱做義， che是天主教ê主義。比並咱行好有三十分，救主補咱七十，鬥一百做完全， á是咱行六十，救主補咱四十分，做一百，才thang得著救。按呢thang講，是恩典kap律法混雜ê道理。論稱做義ê傳播是講，因為tī福音ê內面有顯明上帝ê義， tùi信到tī信；照聖經所記載講，義ê人beh tùi信來活(羅馬1 ： 17 ) 。
人hō͘上帝稱伊做義，獨獨tùi人有信靠ê心，因為上帝鑒察人ê心， m̄免聽候人行甚物。請看馬可2 ： 5節。四個人扛一個半遂ê hē tī主耶穌ê面前。耶穌看見in ê信，就kā半遂ê講，細囝，你ê罪赦免lah 。按呢，聖保羅講，阮議定人稱做義，是tùi信， che無錯。
M̄-kú保羅有勸腓立比人著驚惶ngia̍uh-ngia̍uh-chhoah ，出力行來得著救。 Che kap聖雅各所講，人得著稱做義，是tùi所行， m̄是kan-ta tùi信(雅各2 ： 24 ) 。 Kiám無相像？
請來細膩聽聖保羅tùi腓立比ê基督徒所講ê話。講，所以我所疼ê兄弟ah ，親像恁bat常常順趁， m̄-nā tī我kap恁tī-teh ê時，就現今我無kap恁tī-teh ，益發著用驚惶ngia̍uh-ngia̍uh-chhoah來做成恁家己ê得救；因為恁有hit ê意願，有hit ê所行，攏是tùi上帝為著祂ê好意，來行tī恁心內(腓立比2 ： 12 ， 13 ) 。
Tī chia聖保羅勉勵會友著出力行， m̄是出力行來得赦罪；是出來行，來做成in ê得救。 Hiah-ê人已經得著救， taⁿ著出力hō͘ in心神ōe勇健， gâu行好事。 In nā按呢出力，上帝ōe贊。 Chit號ê勉勵kap稱做義無干涉，因為是過去了ê事。人反悔來親近上帝，認罪tī祂ê面前；見面，上帝就赦免hit人ê罪(路加15 ： 20 ， 21 ， 23 ： 41 － 43 ； I歷代33 ： 1 － 13 ) 。
有信，著有行。天國ê大使保羅真對重chit ê 。伊tùi羅馬城ê聖徒用4項來勉勵in ： ( 1 )聖徒屬tī死koh活ê人，著有活ê所行(羅馬6 ： 1 － 14 ) 。 ( 2 )聖徒是做義ê奴僕，著趁義ê主人，行義(羅馬6 ： 15 － 23 ) 。 ( 3 )聖徒著tè基督，親像婦人人出過，著tè丈夫(羅馬7 ： 1 － 6 ) 。
聖徒著倚靠耶穌才會贏歹，行好(羅馬7 ： 7 － 25 ) 。大使保羅訓勉聖徒著進步聖潔， m̄是beh求上帝赦罪， m̄是驚了落地獄，亦m̄是掛慮bōe入天堂；是自然著行，自然ōe驚。親像拉撒路死koh活，是活人。家內ê人kiám著勸伊講，拉ah ，你m̄-thang koh去墓礦空睏。你m̄免勸按呢，伊天然m̄ ，天然bōe去墓內睏。人nā有真實信靠主耶穌，伊雖然有軟弱， iáu-kú伊日日ōe進入聖潔ê生活。
Hit-tia̍p拉撒路koh活，耶穌ê名聲真tháu 。猶太人kài濟來拉撒路in tau看耶穌，看拉ah 。為著拉ah ê koh活，濟濟人信耶穌(約翰12 ： 9 ， 11 ) 。
設使chit ê拉ah濫糝食， 3頓吞bōe落去， sòa變做人巴； hiah-ê來看ê人，心ōe起憢疑，伊無影有tùi死koh活。耶穌kiám ōe hō͘死人koh活？咱ê靈魂無衛生，心神荏身命，就咱所想，所講，所行有濟濟無可取ê點， kap一般ê俗情ê人一樣；咱本身bōe-thang證明福音ê能力，主耶穌無名聲。
靈魂著守衛生，著修養。天父有賞賜咱保護靈魂健康ê方法，就是hō͘咱ê心有新ê活命， hō͘咱有信靠祂ê心， hō͘咱會曉tùi祂來祈禱， hō͘咱有聖經thang讀，賞賜聖神做咱ê先生。人受迷， koh暗中有兇惡ê對敵teh陷害， sòa親像杜蚓睏土，食土， chǹg土， m̄愛chhē時間，親像早起時ê鳥大隻，細隻， tiàm tī樹裡teh唱歌跳舞，享受日光kap涼風，然後才去討食。
福音ê宣傳者保羅講，親像我凡事hō͘眾人歡喜，無求家己ê利益，就是求眾人ê利益，愛beh hō͘ in得著救。恁著學我，親像我學基督( I哥林多10 ： 33 ) 。學基督，是tùi學習；著有時間， thang交陪主。請聽保羅修養ê見證講， Kiám m̄知在場鬥走ê ， ta̍k個攏走。所以我按呢teh走， m̄是親像無定著ê方向；我拍拳，無親像teh拍空氣；我拍我ê身軀到悿悿， hō͘伊降服；驚了我已經傳hō͘別人，本身檢采tú著拒絕( I哥林多9 ： 24 － 27 ) 。聖人頭前行，聖徒著後面tè 。天iáu不止暗，耶穌起來出去曠野ê所在， tī-hia祈禱。著注神看耶穌(馬可1 ： 35 ；希伯來12 ： 2 ) 。
頭抵仔，咱是teh想，聖雅各kap聖保羅，所傳稱做義ê道理， khah好m̄-thang合teh傳。隨人ê剃頭刀磨隨人ê刀石， bōe鈍， ōe khah緊利，來剃頭毛， bōe疼， ōe清氣。
雅各長老傳伊ê方面， m̄免著kap保羅牧師相像。實在ōe大叫醒入來禮拜堂ê人。 Hit陣長老拍算有聽人講， hiah-ê前kap伊熟似ê猶太人， tiàm外邦服事主甚物款。有ê真正thang嫌。請咱來聽。
長老講，我ê兄弟ah ， nā有人掛金手只，穿súi衫，入恁ê會堂，也有sàn-hiong人穿破爛ê衫，平平入來，恁就看穿súi衫ê ， kā伊講，你坐chit ê等位；也kā sàn-hiong ê講，你徛hit位， á是坐我ê腳踏下(雅各2 ： 1 － 3 ) 。
Koh講，我ê兄弟ah ， m̄-thang濟濟做先生(雅各3 ： 1 ) 。
又koh講，恁中間chiah-ê爭戰tùi佗位來？ Kiám m̄是tùi恁ê宴樂，交戰tī恁百體中ê ，來mah ？恁貪戀，也無所有；恁刣人，怨妒，也bōe得著；恁相爭，爭戰；恁無所有，因為無求。恁求也bōe得著，因為恁濫糝求，是beh開用伊tī恁ê宴樂。恁chiah-ê淫婦ah ， kiám m̄知kap世間做朋友，是kap上帝做對敵mah ？所以見若愛做世間ê朋友ê ，就是做上帝ê對敵(雅各4 ： 1 － 4 ) 。
上帝ê奴僕，雅各講， Taⁿ ，恁富人，著為著beh到tī恁ê苦難來啼哭喉叫你看收割恁ê工錢，恁所m̄ hō͘ in來克虧人ê ，有聲teh喉叫； koh收割ê人， chiah-ê哀怨ê聲，透入萬君ê主ê耳孔。恁tī地上bat宴樂奢侈，養恁ê心tī殺戮ê日。 Hit ê義人恁bat定伊ê罪來害死伊；伊也無抵敵恁(雅各5 ： 1 － 6 ) 。
Taⁿ chiah-ê人歹到按呢， kap基督徒ê行為攏無相親像。所以雅各重重責備，嫌in無影信主耶穌。人nā信主，上帝連鞭赦伊ê罪，賞賜伊新ê活命， ōe脫出歹，行好事。 Chiah-ê出外人，無行好，反轉做歹，明明無信靠主耶穌。既然按呢， bōe得著赦罪，就無重頭生，自然bōe脫離歹行好。 Tùi in ê行為，雅各，斷定in m̄是上帝ê百姓， bōe得著救， in kap死人一樣， in ê信kap魔鬼siāng款； kan-ta知有上帝，總是無信服。聖ê雅各久起亞伯拉罕做樣，祂有獻囝tī壇頂；咱看按呢， thang好膽干證講，伊有實心信上帝；也聖經講，亞伯拉罕信上帝，就kā伊算做義。確實有影，因為tùi伊所行來證明，親像Lat-ha̍p也是按呢。 Che ， m̄是講， tùi in有好所行，上帝才稱in做義，是講， tùi in ê好所做，咱教會敢做in ê干證， in實在有得著稱做義。
Nā有甚物所在ê教會，有親像頂面所排hit種人，願咱中間ōe出濟濟聖ê雅各，來kā in手術， hō͘ in ōe成做上帝聖潔ê囝兒。
聖ê保羅tùi伊ê體驗， kap所得著ê啟示來傳福音；聽伊ê聲，來承受ê人，心肝日日有安樂。伊實在堪得稱做第二ê耶穌，有替主chhōa羊群到青翠ê草埔，清靜ê水邊。伊ê話講，因為祂(上帝) 。所代先知ê ，就代先定著in kap祂ê囝ê像同款， hō͘祂tī濟濟兄弟ê中間做大囝。 Koh所代先定著ê ，就召in ；所召ê ，就稱in做義；所稱做義ê ，就hō͘ in有榮光(羅馬8 ： 29 ， 30 ) 。咱ōe入天國，站站是天父上帝kā咱扶持；著用甚物來感謝！

A .
保羅受召； tùi大馬色去亞剌伯(行傳9 ： 1 － 19 ；加拉太1 ： 17 ) 。
倒轉來大馬色kap耶路撒冷，後來倒去大數(行傳9 ： 19 － 30 ) 。
巴拿巴chhōa伊去安提阿(行傳11 ： 26 ) 。
保羅去耶路撒冷賑濟(行傳11 ： 27 － 30 ， 12 ： 25 ) 。
Tiàm安提阿教冊(行傳13 ： 1 ) 。
 保羅頭擺旅行傳道：到居比路，安提阿，以哥念，路士德，德庇。
轉去敘利亞ê安提阿(行傳13 ： 1 － 14 ： 28 ) 。
保羅赴大會(行傳15 ：加拉太2 ： 2 ) 。
 第二擺保羅旅行傳道，到基利加kap加拉太。
 交特羅亞，腓立比，帖撒羅尼加，比利亞，雅典，哥林多， tī hia寫帖撒羅尼加全書。
 Iáu tī哥林多寫帖撒羅尼加後書。
倒轉去安提阿(行傳15 ： 36 － 18 ： 22 ) 。第三擺旅行傳道，到以弗所。
 Tiàm tī以弗所。
 Iáu tī以弗所；去哥林多， koh倒轉來以弗所。
 Tī以弗所寫哥林多全書；去馬其頓寫哥林多後書，到哥林多寫加拉太，也寫羅馬人書。
 離開哥林多，經過腓立比，米利都到耶路撒冷。 Tī hia hō͘人掠到偕撒利亞關監。
Iáu tī偕撒利亞(行傳18 ： 23 － 26 ： 32 ) 。
 解送到羅馬； tī米利大摃破船。
到羅馬(行傳27 ： 28 ) 。
 Tī羅馬寫哥羅西，腓利文，以弗所，腓立比。
 得著敨放去馬其頓kap小亞西亞巡教會。
 去敘班雅。
 Tiàm敘班雅。
 Koh來小亞西亞。
 Tī馬其頓寫提摩太全書； tī以弗所寫提多。
 受掠到羅馬關監， tī hia寫提摩太後書，然後歸天。

全教會忽然ōe講別樣ê話(行傳2 ： 1 － 4 ) 。
彼得，約翰hō͘跛腳ê ōe行(行傳3 ： 1 － 12 ) 。
亞拿尼亞翁某騙上帝，連鞭死(行傳5 ： 1 － 11 ) 。
彼得ê人影ōe醫病(行傳5 ： 12 － 16 ) 。
天使chhōa使徒出監(行傳5 ： 17 － 21 ) 。
燦爛ê光hō͘保羅倒地(行傳9 ： 3 － 9 ) 。
亞拿尼亞醫好保羅ê目(行傳9 ： 17 ， 18 ) 。
彼得醫好以尼雅ê半遂(行傳9 ： 33 ) 。
彼得hō͘ To-ka koh活(行傳9 ： 36 － 42 ) 。
天使chhōa彼得出監(行傳12 ： 1 － 19 ) 。
保羅hō͘司公青盲(行傳13 ： 8 － 12 ) 。
保羅hō͘軟腳ê ōe行(行傳14 ： 8 － 10 ) 。
保羅tùi尪姨趕鬼(行傳16 ： 16 － 18 ) 。
地動，監門開(行傳16 ： 19 － 40 ) 。
保羅ê手巾ōe醫病(行傳19 ： 12 ) 。
青年人死koh活(行傳20 ： 7 － 12 ) 。
毒蛇咬，無傷害(行傳28 ： 2 － 6 ) 。
保羅醫好步伯琉ê老父(行傳28 ： 8 ) 。

聖經選略第一本
始祖亞當到亞比米勒
第1章創造天地萬物(創世記1 ， 2章)
在早無地，無ta̍k項ê花木，禽獸，日，月，人，攏無，四界攏總是烏暗；獨獨有一個上帝耶和華。 Chit ê上帝是永遠，無起頭，無煞尾，上帝講一句話，有用大權能創造ta̍k項ê物。頭一日就是創光，分別光暗；第二日就是創天，分別頂下ê水；第三日就是創造海kap乾地，樹木，分別水土；第四日就是創造日，月，真神；第五日就是創造飛鳥水族；第六日就是創造野獸，蟲豸， kap人。萬物已經創造明白，上帝看見所創ê ， ta̍k項好koh齊全。到第七日就停工；設做聖日，所以七日ê中間咱的確著歇chit日叫做安息日。
耶和華用土來創造人，用活命ê氣歕hit ê人ê鼻孔， hit ê人得著活，成血氣ê人。 Ta̍k項禽獸ê身體，上帝有創造到妥當， koh hō͘禽獸聖ōe曉得行伊ê職份；獨獨人，上帝賞賜伊齊全ê性情，永遠ê靈魂， hō͘人ōe曉得仁愛， ōe曉得敬拜上帝， Hit ê人名叫亞當；創好ê時極好，極平安。
上帝創一個花園hō͘亞當徛起；花園內有濟濟號ê果子， koh súi ê花木。
耶和華上帝將hit ê人， hō͘伊蹛tī Ai-tiân ê園， thang種作照顧，上帝講，「 Chit ê人家己蹛m̄好勢，著創一個同伴來相幫贊。」上帝hō͘亞當睏重眠，就抽出骿條骨一枝來做成一個婦人人，名叫做夏娃；就chhōa伊去見亞當， hō͘亞當做某；性情靈魂kap亞當一般樣。
上帝命令in講，「園內ta̍k項ê樹出在你ê意思thang食，獨獨分別好歹ê樹hit欉m̄-thang ，你nā食， hit日的確死。」亞當夏娃兩人不止相疼， koh敬拜上帝，日日o-ló祂；平安，歡喜，無病，無艱苦，無憂悶，無驚惶。 In愛聽上帝ê話，歡喜受上帝ê教示。
人是上帝創造ê ，毋是tùi細細ê活物，勻勻變化，到成做人；耶穌有講， Tùi造化ê起頭，主創造in有男有女(馬可10 ： 6 ) 。
頂面所記，上帝創造萬物， nā kap地質學ê先生所研究ê ，相比，有相像次序。 In掘地，將地殼分做十三個石層。有發見物變做石，是代先有植物化石，後來才有動物；代先有海魚，然後才有飛鳥；以後就有蛇，獸類；第一路尾才有人骨化做石。
地質學，是現代ê人所研究ê ；創世記，是3000外年前，摩西寫ê 。 Hit時無親像今仔日有相當ê學校thang讀冊； nā毋是上帝teh引chhōa ，啟示。摩西bōe曉寫按呢。 Tùi按呢，咱thang確信天地萬物是上帝創造，咱著尊崇，敬拜，感謝，歸榮光祂無soah 。

有一個天使變歹做魔鬼，名叫撒旦。因為伊悖逆上帝ê誡律，上帝有趕伊， kap攏總變歹ê天使，一齊著受地獄ê刑罰。
撒旦怨恨亞當，夏娃，因為看見in兩人極聖koh平安，就想愛得亞當，夏娃kap伊一般樣。有一日，撒旦借蛇ê形入去花園內， kā夏娃講，著食上帝禁ê果子。夏娃講，「上帝有教我chit號果子m̄-thang食， nā食就死。」撒旦就用白賊ê話kā夏娃講，「恁無的確ōe死。因為上帝知恁食ê日，恁ê目睭就ōe開，恁beh親像上帝， ōe分別好歹。」夏娃信撒旦ê話，就挽分別好歹ê樹ê果子來食， koh提hō͘亞當食。
上帝看見按呢，就不止受氣。亞當，夏娃tùi hit時是有罪ê人，代先極聖，好kap平安ê代誌攏總無去，上帝的確beh責罰in 。
日暗有風ê時，耶和華上帝行tī花園裡，亞當，夏娃聽見伊ê聲，走去bi̍h樹ê中間來閃避。啥事著驚來閃？因為上帝受氣； in chit時毋愛聽見上帝ê聲，毋愛kap上帝講話。 In雖然beh閃避， nā是上帝ê目睭無一項無看見。
上帝叫亞當講，「 Chit號果子，我教你m̄-thang食，你有食無？」亞當m̄家己認罪，就講，「婦人人提hō͘我，我就食。」上帝就叫夏娃講，「你做甚物代誌？」夏娃應講，「蛇引誘我，我才食。」 Hit時上帝就kā亞當，夏娃講， Chit ê地面上tùi hit-tia̍p ōe生出刺phè 。 In兩人著著磨艱苦，憂悶到一世人，路尾著死，身軀變做土。靈魂bōe死，是久長tī-teh 。 Taⁿ靈魂著tah-lo̍h去？因為in做歹ê代誌， bōe上天，應該著落地獄， kap撒旦kap歹鬼做一堆。
亞當，夏娃kap後裔攏總的確著落地獄， á是ōe免得？ Ōe免得；上帝有大恩典，毋愛人攏總沈淪，有開一條活路。有差遣祂ê囝耶穌做咱ê救主。咱nā信祂，靠祂， ōe免得沈淪， ōe得著永遠活，死後ōe上天。

上帝甘願赦免亞當，夏娃， iáu-kú毋准伊tiàm tī花園內，趕伊出。 Hit-tia̍p了後亞當，夏娃kap後裔攏總著著磨艱苦， che是犯罪ê關係。
亞當，夏娃ê大囝名叫Kai-ún ，伊是做歹。第二囝名叫亞伯，伊是做好，敬拜上帝，亦祈禱信祂。伊是顧羊ê人，上帝吩咐伊掠一隻羊仔來獻祭上帝。伊不止有大大信ê德行，照上帝所講來行。獻祭ê時，伊ê心肝就想起後來ê救主。
亞伯所獻ê羊羔是表明伊ê信，向望ōe得著赦免罪。
Kai-ún亦有獻祭上帝， nā是伊所獻祭ê物是地面上所生ê果子，無認家己有罪，求上帝赦免。上帝m̄享受伊ê祭獻，獨獨享受亞伯ê獻祭。
Kai-ún就怨恨亞伯，因為看上帝khah疼伊ê小弟亞伯。上帝就kā Kai-ún講，「你啥事受氣？ nā聽我ê話，我亦歡喜你，赦免你ê罪。」 Nā是Kai-ún心肝硬， hō͘魔鬼迷惑，毋肯反悔改變。
有一日Kai-ún kap亞伯tī山裡，獨獨in兩人若定。 Kai-ún就起來拍死亞伯ê身軀；靈魂bōe死， Kai-ún攏bōe tit-thang傷害伊。亞伯ê靈魂連鞭上天享受永遠ê福氣。
上帝有看見Kai-ún拍死小弟，就問伊講，「亞伯tah-lo̍h去？」 Kai-ún應，「我毋知，我kiám有teh顧小弟mah ？」上帝講，「你小弟ê血有聲tùi地裡喉叫我。」上帝就責備Kai-ún ，教伊離開家內四界流。
亞當食到九百三十歲才死。夏娃大概亦按呢。

世間人加添不止濟。 Khah濟愛行歹。 In中間有一個好人名叫以樂。伊ta̍k項代誌合上帝ê意思才敢做；伊歡喜服事上帝，亦歡喜想上帝ê代誌；上帝亦歡喜伊，無hō͘伊死，帶伊ê身軀上天。
然後上帝看見地面上ê人罪惡貫滿，就講，「我beh滅無chiah-ê人，用大水來kè-lè淹lim--死。地面上hit-tia̍p iáu-kú有一個好人，名叫Ná-a ，上帝應允beh救伊，才教伊造一隻大船。 Hit隻船造好， Ná-a就kap伊ê某，三個後生名叫閃， Hâm ， Ngá-hut ， kap三個新婦入船；另外koh帶ta̍k-ê禽獸，蟲豸，清氣ê各ê一對，無清氣ê各ê一對入去。 Koh積聚ta̍k樣ê食物tī船內。耶和華就關船ê門。
當Ná-a teh造船ê時，地面上ê人攏笑伊。伊kā in講，有大水beh來淹死地裡ê人； in m̄信伊。
上帝有大恩典吞忍in濟濟年， nā是百姓m̄反悔，才hō͘大水來滅無in 。 Ná-a落船，船門已經關， tùi天就落四十暝日ê大雨； tùi深淵chhèng出水泉。地裡ê人kap ta̍k項ê活物攏激死，獨獨Ná-a一家， kap伊所帶ê禽獸，蟲豸得著救；是因為上帝teh照顧in 。上帝亦歡喜照顧信祂，疼祂ê人，不論甚物所在，甚物時，攏有差天使teh保護伊。 Chit號人真正有福氣(詩篇34 ： 7 ) 。
大雨靜，水退， hit隻船就khòa tī A-lat-lia̍p ê山頂， Ná-a四界看，看見四面攏是水， hiah-ê樹木花草攏無去，人kap鳥獸亦攏無去。 Hit時Ná-a就開船ê窗仔，放一隻烏鴉出去，烏鴉飛去無tò來。後來Ná-a koh放一隻chíⁿ仔出去， hit ê chíⁿ仔去拍一圈就tò來。 Ná-a就伸手掠伊入來。 Koh過一禮拜， Ná-a koh放伊出去，到日暗tò來，嘴咬新ê橄欖葉。 Ná-a一下看見葉，就真歡喜，知叫樹木已經茁蘡lah ！亦知無偌久世間就照原。 Koh七日， koh放hit隻chíⁿ仔出去， hit時地攏ta了了， hit隻chíⁿ仔就無tò來，因為上帝hō͘伊ōe曉得家己作岫，討食，毋使hō͘ Ná-a養飼。 Hit時Ná-a掀大船ê蓋，看見地攏總ta lah ！
Hit時上帝教伊kap伊ê家， kap所帶ê禽獸，蟲豸攏出來。 Ná-a kap伊ê家一下出來真歡喜，連鞭起壇獻禮物hō͘上帝， koh多謝o-ló上帝，因為上帝照顧in ê性命。
In出大船了後，天頂出一條虹。上帝kā Nā-a講，你看見hit條虹就毋使驚beh koh落大雨來淹死地裡ê人。
Hit條虹是落雨ê時，有日出來照tī雨水裡才有虹。咱nā看hit條虹，就毋使驚有大水beh來浸死眾人。
Ná-a in四界去開墾，無偌久地裡ê人koh真濟。眾人音語，腔口本相同， khah濟ê愛歹，攏無想beh服事上帝，直直顧家己，愛驕傲，無想照上帝ê意思。就議論講，咱來起一個大城；內面去一造塔koâiⁿ到抵天；咱就毋免四散，亦thang流傳咱ê名聲。上帝一下看見hiah-ê人hiah驕傲， hiah大膽，真受氣，連鞭拍亂in ê腔口， hō͘ in一人揀一號話，大家聽bōe曉得。 Hit ê城kap塔起無成。因為拍亂腔口ê緣故， hit ê所在名叫巴別。 Hiah-ê人就散了了。
咱讀chit章就知人驕傲極顧上帝怨。

古早有一人名叫亞伯蘭，伊tiàm米所波大米南爿ê城。 Hit裡ê人ta̍k-ê是拜佛，獨獨亞伯蘭拜上帝。上帝就叫亞伯蘭離開hit所在，去我所beh指示你ê地。 Koh答應伊講， nā甘願去hia ，就beh祝福伊。亞伯拉罕就chhōa伊ê某kap伊ê侄仔羅德， kap所有ê去迦南地。伊有大信，愛聽上帝ê嘴。上帝就保護伊， chhōa伊去Sī-kiàm徛起， tī hia kā伊講，「 Chit ê所在我beh hō͘你kap你ê囝孫。」 Hit時亞伯蘭猶未有囝， iáu-kú信上帝ê話。 Tī hia起壇拜耶和華。
亞伯蘭是富翁，有金，銀，驢，駱駝，奴僕，伊ê侄仔亦是富人； in兩個saⁿ-kap徛。 Hit所在是khah細，所以兩家ê奴僕不時冤家。亞伯蘭看見不止艱苦，因為伊愛大家和好，就kā羅德講，咱來分開徛khah好；所在據你揀。羅德kia̍h目一看，近約旦河hit角第一好， hit ê地土好到ná花園裡，四邊攏有水。伊就揀hit所在去徛。 Hia有幾若個城，一個名叫所多瑪。伊揀hit所在徛是毋著，因為hia ê人不止歹。羅德kan-ta對重好地土，無要緊人ê品行。
Hit時羅德kap亞伯蘭分開徛。羅德就去所多瑪， tiàm hia徛攏bōe平安，城內ê人十分可惡，毋是拜上帝ê人。羅德看in按呢，心肝不止憂悶。起頭伊m̄-thang來chia徛才著。
咱m̄-thang學伊，著揀疼上帝ê人kap咱做厝邊才會得著平安。人好額bōe-ōe hō͘家己平安，獨獨是誠實心疼上帝才會平安。
上帝賞賜福氣hō͘亞伯蘭，應允伊所看見ê地，攏beh hō͘伊kap伊ê囝孫。 Hit時亞伯蘭去到希伯倫搭壇拜上帝。

羅德搬去所多瑪徛，無偌久有一個大權柄ê國王，名叫Ki-tāi-ló-má ， kap幾若個王來攻打所多瑪城。刣贏伊，就搶in ê物， koh掠濟濟人去。羅德也hō͘伊掠著。羅德tiâu持搬去所多瑪徛，本是beh享受世間ê福氣， taⁿ伊所有ê攏hō͘人搶去，連家己亦hō͘人掠去。
亞伯蘭聽見chit ê代誌就連鞭聚集伊家內ê壯丁318人kap朋友出去追Ki-tāi-ló-má ；追著就拍in ，搶倒轉hiah-ê人kap物kap羅德， chhōa hiah-ê人tò去所多瑪。所多瑪王beh報賞伊，亞伯蘭毋挃；伊是想beh利益人，毋是想beh得著錢。咱著學亞伯蘭；檢采有甚物代誌ōe利益人，著連鞭去做。聖冊有講，「咱m̄-thang對重家己ê代誌，著對重別人ê代誌才著。」 (腓立比2 ： 4 )
亞伯蘭tò來ê時，一個撒冷王，名叫Be̍k-ki-sé-tek ，出來迎接伊，捧餅kap酒來hō͘ in食。 Hit ê Be̍k-ki-sé-tek是做國王也做祭司。 Hit時有祝福亞伯蘭講，「願天地ê主，至koâiⁿ ê上帝，降福氣hō͘亞伯蘭； koh著o-ló至koâiⁿ ê上帝，降福氣hō͘亞伯蘭； koh著o-ló至koâiⁿ ê上帝，祂hō͘你制壓對敵。」亞伯蘭將所得著ê十份抽一份hō͘ Be̍k-ki-sé-tek ，款式不止尊敬伊。後來Be̍k-ki-sé-tek ê代誌咱攏毋知；獨獨聖冊另外所講ê ，咱來讀就知是觀照至大ê王，至大ê祭司耶穌基督。耶穌做王chit-tia̍p teh管理信祂ê人ê心，後來通地面上ê人ōe來降服。伊亦做祭司，將本身獻祭上帝，來贖咱ê罪； chit-tia̍p tī天裡做咱ê中保。早日亞伯蘭敬重Be̍k-ki-sé-tek ，咱著益發敬重耶穌，一心服事祂。

耶和華出現安慰亞伯蘭ê心肝，應允後來beh大大賞賜福氣。時猶未到，代先試煉伊ê信，看ōe等得bōe 。一下昏上帝chhōa伊出去，教伊kia̍h頭看天頂ê星，教伊攏總算。亞伯蘭bōe算到hiah濟。上帝就kā伊講。後來你ê囝孫亦beh親像chiah-ê星chiah濟，算攏bōe了。 Hit時亞伯蘭猶未有囝， iáu-kú信上帝ê話，知上帝有權能thang做一個代誌。
亞伯蘭信上帝，上帝就kā伊算做義。 Tùi信hō͘上帝算做好人； tī羅馬4章有詳細講。
上帝應允亞伯蘭beh用迦南ê地hō͘伊， sòa kā伊講伊死了伊ê囝孫ê代誌； koh教亞伯蘭掠幾若隻精牲，剖開來獻祭。鳥愛beh飛落來teh beh去食，亞伯蘭kā伊趕去。日beh落ê時，亞伯蘭睏重眠，上帝koh kā亞伯蘭講伊ê後裔ōe去外國， tī-hia受真濟ê艱苦，歷過四百年。到hit-tia̍p ōe得著真濟錢財，物件tò來，受迦南地ê福氣。日暗ê時，亞伯蘭看見一個火燻ê烘爐， kap火焰tùi禮物ê中央過去。 Hit日耶和華kap亞伯蘭立約。

撒內是亞伯蘭ê某；有一個kán ，名叫夏甲，是亞伯蘭ê細姨。伊有bat看輕伊ê大娘，撒內就不止受氣歹款待伊。夏甲就走去曠野。按呢看起來是大家毋著，因為夏甲是撒內ê kán ，亞伯蘭著m̄-thang據在伊。聖冊有講，「奴僕著聽主人ê嘴，主人著好款待奴僕。」 Nā一爿無按呢，就éng ōe kōng-ke̍ⁿh 。
後來夏甲怎樣？ Tī曠野裡有一個天使tú著伊坐tī井邊，就問伊講，撒內ê女婢夏甲你tùi tah-lo̍h來， beh tah-lo̍h去？伊就講，「我閃避我ê主母撒內。」天使講，「你著tò去你主母hia ，降服tī伊ê手下。」 Chit ê是夏甲ê本份，伊nā按呢行就ōe得著平安。天使koh用一句話來安慰伊ê心， kā伊講，無偌久伊的確有一個後生， ōe做一大國ê祖。 Hit ê囝著表名做以實馬利，意思是上帝的確有聽見，因為上帝有憐憫伊ê艱苦，天使koh kā伊講，以實馬利大漢ê時， éng愛kap人冤家。過無偌久以實馬利就出世，伊做阿剌伯人ê祖。 Hiah-ê人ta̍k-ê親像曠野ê人。
夏甲聽天使ê吩咐就tò去， chhē伊ê主人。伊就稱呼耶和華ê名，講，上帝看見我。早上帝看見夏甲ê艱苦有憐憫伊， taⁿ咱tú著艱苦， nā倚靠祂，祂亦ōe憐憫咱。

承續頂章ê代誌，耶和華koh出現，應允beh降福氣hō͘亞伯蘭， beh hō͘伊ê囝孫真濟， koh beh用迦南地hō͘伊。 Hit時上帝就kā伊改名做亞伯拉罕；因為亞伯拉罕ê意思是濟濟國ê老父。 In某ê名本是撒內，上帝就kā伊改做撒拉，意思是親像國母。耶和華hit-tia̍p有用一個約ê記號hō͘亞伯拉罕，意思就是beh分開另外做一國ê人。 Hit ê記號就是割禮；所生ê囝攏著kā伊行割禮。
以實馬利是所應允ê囝mah ？毋是，因為以實馬利ê囝孫無入迦南地徛起。 Hit-ê地是留hō͘撒拉ê囝孫徛。 Hit-tia̍p撒拉猶未有囝，上帝就應允beh hō͘伊生囝名叫以撒。伊後來囝孫tit-beh真濟。上帝應允beh kap in立永遠ê約。按怎樣講是約？就是兩爿定著beh做代誌，親像上帝早kap Ná-a立約， m̄ koh淹死地裡ê人； koh用一個記號hō͘ Ná-a ， hit ê記號就是虹。 Taⁿ應允亞伯拉罕beh降福氣hō͘伊ê囝孫， koh beh用迦南地hō͘ in徛， hit ê記號就是割禮。早上帝kap亞當，夏娃也有立約，就是應允beh hō͘耶穌基督做救主(創世記3 ： 15 ) ； chit ê是天下極大ê約。 Taⁿ咱thang知上帝所立ê約， ta̍k-ê是真，因為上帝無講白賊，亦毋是騙人。

有一日亞伯拉罕坐tī布棚門口， kia̍h頭看見三人teh徛，就起來迎接，講，請坐tiàm chí樹腳秋凊，聽候我去kōaⁿ水hō͘恁洗腳，捧物hō͘恁食。 Hiah-ê人teh坐聽候。亞伯拉罕入去布棚內， kā伊ê某撒拉講。緊去做餅， thang hō͘ in食；家己就去田裡牽一隻牛仔hō͘奴僕去刣；創便，就捧牛肉，餅，牛奶油，牛奶，排hē樹腳，請人客來食；亞伯拉罕本身徛teh伺候。亞伯拉罕起頭攏m̄-bat chí三人是chī-chūi 。一個敢是上帝ê囝，祂借人ê款來。 Iáu兩個就是天使，是上帝差in來。
In三人食飽，就問亞伯拉罕講，撒拉tī tah-lo̍h ？應講， Tī內面。 Hit時主就kā亞伯拉罕講，撒拉的確beh有身；因為上帝記得前所應允ê代誌。撒拉聽見天使ê話就愛笑毋信，心內想thái-thó ōe做chit ê代誌。主就講，撒拉笑乜代？上帝無所毋ōe ；撒拉的確beh有身。 Hit-tia̍p撒拉驚，就講白賊，講，我無笑。主應講，你有笑。 Hit時三人就起身。亞伯拉罕出來送in 。 In去ê時，主tùi亞伯拉罕講，我不止受氣所多瑪，蛾摩拉兩個城， tit-beh滅無in 。 Hit-tia̍p兩個天使就ǹg所多瑪行，留主kap亞伯拉罕講話。
亞伯拉罕記得伊ê侄仔羅德tī所多瑪teh徛，就驚不止煩惱，因為聽見主beh剿滅hit ê城，才求上帝憐憫hit ê城講，抾nā有五十個義人tī hia mā就免剿滅？ Koh一下想， teh驚敢無hiah濟好人，就連連koh求五擺講，抾nā四十五， á是四十人；檢采三十， á是二十， á是十人， mā敢ē救得hit ê城才著。主攏允伊講，設使tī所多瑪ōe tú著十個好人，我亦m̄剿滅hit ê城。 Hit- tia̍p主就起身。亞伯拉罕就tò去。
Taⁿ看亞伯拉罕替所多瑪來求是真著，因為伊ê侄仔羅德tī hia ，咱亦著ta̍k時記得咱ê朋友，真正，求上帝賞賜福氣hō͘伊。檢采in tú著甚物艱苦患難ê代誌，咱著益發替in懇求上帝。聖冊有講，著時時替人祈禱。一人誠實心求上帝，祂的確歡喜聽。

Hit兩個天使去到所多瑪，日teh-beh暗。 Hit城內有十個好人無？無lah ！按呢攏bōe得著救。 Hit城內獨獨羅德有敬上帝；所以上帝差天使來救伊。日暗ê時，羅德坐tī城門口；天使到，伊連鞭起來kā行禮，講，我ê主ah ，請斡來奴僕ê厝歇暝，洗腳，明仔早起起來，行恁ê路。 In講，毋免，阮beh tī大街面隔暝。羅德切意請in ，就入伊ê厝。羅德備辦筵席請in 。天使就講，你chit城內親戚，著攏chhōa-lōa出去，因為阮來beh剿滅chit ê城。羅德就出去kā伊ê囝婿講。 In攏m̄信，講， M̄去ah 。到天光，天使koh迫伊講，緊緊chhōa你ê婦人人kap兩個查某囝出來去。天使看羅德iáu teh延遷，就伸手拖in ；因為主憐憫羅德kap伊ê家， in一下出去，天使就講，恁著大步走去山頂，攏m̄-thang越頭。羅德就講，驚了走bōe到山頂，近chia有一個城，無甚物大，走來去hia毋知ōe做得bōe ？因為上帝有大恩典，才准伊走去hia 。 Hit ê城就是Só-jíⁿ城。羅德kap伊ê某kap兩個查某囝走離開所多瑪； tú仔離開hit ê城，上帝就tùi天落硫磺kap火，來剿滅所多瑪，蛾摩拉kap hia幾若個城，獨獨Só-jíⁿ無燒去，羅德kap兩個查某囝攏走離；伊ê某tī後面，一下越頭看，就變做一枝鹽柱。
Hit早起亞伯拉罕起身遠遠看所多瑪城，攏無別物， kan-ta是火煙若定。上帝記得亞伯拉罕所求ê話，才救羅德，然後羅德毋敢tiàm tī Só-jíⁿ城，就走去山頂徛。 Taⁿ無厝thang徛，伊ê錢財物件亦攏無去。因為所多瑪人是歹，上帝才tùi天降火落來燒in 。人得罪上帝， nā無心beh反悔，死後著落地獄；人nā疼上帝，上帝看顧伊。

過無偌久，上帝應允亞伯拉罕ê囝以撒出世。夏甲ê囝以實馬利既然用毋好ê款式款待伊小弟。撒拉就講， m̄-thang hō͘伊tiàm chia徛，著教伊kap伊ê老母出去。耶和華亦吩咐著按呢。天光ê時亞伯拉罕早早起來叫夏甲，將餅kap一皮袋ê水hō͘伊，教伊著chhōa in後生出去。設使耶和華卻nā無吩咐亞伯拉罕，伊按呢做是真毋著；總是伊得著上帝ê命令，所以hō͘夏甲出去無毋著。
In兩人去到別示巴ê曠野，無偌久水啉了； hit時是不止熱，以實馬利嘴乾到beh死；伊ê老母chhōa伊到樹腳hō͘伊倒teh ，就行開坐tī土腳teh啼哭，因為伊bōe忍得看伊囝死。上帝一下聽見以實馬利ê聲，伊ê使者tùi天裡叫夏甲講毋使驚，上帝有聽見你ê囝ê聲，著koh去抱伊來。 Hit- tia̍p上帝hō͘伊看見一個井有水。伊才上水hō͘伊ê囝啉。上帝有照顧以實馬利，伊長成ê時徙徛tī曠野，伊ê囝孫後來成做大國，親像天使代先所講。
夏甲kap伊ê囝離開亞伯拉罕ê厝了後，上帝就叫亞伯拉罕， kā伊講，著chhōa你ê囝以撒上我所指ê山， tī-hia將你囝獻hō͘我做燒祭。上帝kā亞伯拉罕講按呢是beh試煉伊ê信。亞伯拉罕聽見連鞭趁，因為伊知上帝所做ta̍k項著，亦信伊ê囝nā死，上帝的確ōe hō͘伊koh活。
Taⁿ咱著知上帝所做ta̍k項著；所以著信祂，趁祂，親像亞伯拉罕ê所行。亞伯拉罕過日早早起來，帶兩個奴僕，牽一隻驢kap以撒起身， beh去上帝前所講ê山，伊疼上帝較贏疼伊ê囝。上帝hō͘伊氣力，歡喜聽上帝ê話。行到第三日看見hit ê山，亞伯拉罕就吩咐奴僕，講，恁kap chit隻驢tiàm chia聽候，我kap我ê囝上山拜上帝就連鞭來。奴僕聽主人ê命令，就tiàm hia聽候。亞伯拉罕kap以撒兩人去；行路ê時，以撒問講，俺爹，火，柴攏有， beh獻祭ê羊tī tah-lo̍h ？因為以撒猶未知亞伯拉罕beh將伊刣做祭物。亞伯拉罕in講，我ê囝，上帝beh備辦羊仔來做燒祭。 In去到山頂，亞伯拉罕就搭壇，柴疊好，就縛以撒hē壇頂，手kia̍h刀beh刣伊。 Tú-tú beh刣，耶和華ê差使tùi天裡叫亞伯拉罕講， m̄-thang下手，我知你有敬畏上帝，疼祂khah過頭疼你ê囝；因為我教你獻囝，你亦無惜。 Hit-tia̍p亞伯拉罕就越頭，就看見一隻公ê羊，角纏tī密ê樹林，亞伯拉罕就掠來刣，獻hō͘上帝來替以撒。後來天使koh kā亞伯拉罕講，你chit ê代誌，甘願聽耶和華ê嘴， taⁿ我beh永遠降福氣hō͘你， hō͘你ê囝孫得著福氣。路尾一句是指救主耶穌基督，因為耶穌beh來做救世主祝福世間人。聖冊有講，「上帝將獨生ê囝賞賜世間， hō͘信祂ê人免沈淪，得著永遠活；伊疼世間到按呢。」
檢采上帝有時教咱獻囝，查某囝做祂ê路用，咱著歡喜，因為所有ê攏是祂ê 。

撒拉食到一百二十七歲； tī希伯倫過往。亞伯拉罕就買一塊塚山名做Be̍k-pí-lia̍p 。 Tī hia有一個穴，就將撒拉葬tī hia 。人nā疼上帝，毋使驚死失，因為伊ê靈魂上天享受永遠ê福氣。
亞伯拉罕有一個奴僕名叫以利以謝， tiàm伊ê厝不止盡忠。亞伯拉罕叫伊來， kā伊講，你去我ê祖家，米所波大米， kā以撒揀一個某chhōa伊來。亞伯拉罕毋愛以撒chhōa迦南ê查某gín-ná ，因為hia攏是拜偶像了了。以利以謝聽主人ê命令，就揀十隻駱駝，去米所波大米。到tè teh-beh暗lah ！身軀不止siān ，徛tī井邊。伊攏m̄-bat hit所在ê人，毋知著揀chī-chūi hō͘以撒做某，就求上帝指點。上帝有聽伊ê祈禱。停無偌久，看見一個查某囡仔來上水，肩頭背水瓶。以利以謝就kā伊討水啉；查某囡仔sòa上水hō͘駱駝啉。以利以謝已經有問上帝講，我kā伊討水，伊歡喜hō͘我， koh hō͘駱駝，就是hit ê人。 Taⁿ看見chit ê查某囡仔不止好意，心內知的確是chit人，就提兩kha手環，一kha金環hō͘伊，問伊講，你是chī-chūi ê查某囝？伊應講，阮爹名做彼土利，是亞伯拉罕ê親戚；我名做利伯加。以利以謝hō͘ in請，去歇tiàm in tau ；問in家內ê人，甘願hō͘伊chhōa利伯加去希伯倫，嫁hō͘以撒， á無？ In一家攏歡喜，因為知chit ê代誌是上帝ê旨意。利伯加才離開父母，兄弟姊妹；獨獨帶chit ê母仔saⁿ-kap去；大家騎駱駝tè以利以謝。到tè ê時，用chit ê代誌攏kā以撒講；亦講，伊有祈禱上帝，上帝怎樣應允伊以撒聽見就歡喜，不止疼利伯加，就娶伊做某。上帝照顧in兩人。 Hit-tia̍p亞伯拉罕不止老，食到一百七十五歲才死， in兩個囝以撒，以實馬利kā伊埋葬tī米比拉ê穴kap撒拉合葬因為伊有信主，所以靈魂上天， kap上帝tī-teh 。 (馬太8 ： 11 )
以撒生一對雙生囝，一個名以掃，一個名雅各。兩個大漢ê時，以掃愛去山內拍獵。雅各khah愛tiàm厝內安份守己。有一日以掃拍獵tò來不止siān ，腹肚枵，入門看見雅各teh食物， beh kā伊討來食。雅各講，你nā beh食，著將大囝份ê家伙來換我。以掃歡喜，食飽就koh去。伊做chit ê代誌，上帝無歡喜；因為伊是大囝，照本份著獻禮物hō͘上帝，親像祭司ê職。 Taⁿ伊因為一頓食，就賣伊chit號ê職，毋是敬虔ê人，是看輕伊ê職份。咱m̄-thang學伊ê款，因為伊看輕上帝ê代誌，掠身軀比靈魂是khah寶貝， kan-ta對重啉食無要緊得著救。耶穌講，「著代先求上帝ê國kap祂ê義。」雅各亦有毋著，因為伊看伊ê兄枵，真艱苦， tiâu故意創治伊。照論雅各著分伊食， m̄-thang蹻苦伊。

以撒年老目睭花無看見，就叫以掃來kā伊講，你去山裡拍獵，照我所合意ê ，煮hō͘我食，我beh kā你祝福，因為我是無偌久人ah ！以掃聽伊ê父ê嘴，就提弓箭去山裡， beh拍獵thang煮hō͘伊ê父食。
In teh講，去hō͘利伯加聽見，伊就無歡喜，因為khah愛以撒祝福雅各；是起頭上帝應允雅各beh接做大囝。利伯加就叫雅各來，講， Tú-chiah你ê父教以掃創好滋味hō͘伊食， beh kā伊祝福；你taⁿ著聽我ê嘴，去刣兩隻羊仔囝來hō͘我煮到真芳， hō͘你捧去hō͘你ê父食；聽候你ê父kā你祝福，無祝福以掃。雅各應伊ê老母講，我ê父目睭雖罔無看見， m̄-kú手摸ōe出，以掃遍身攏是毛，我遍身光滑， nā hō͘伊認得，的確ōe咒詛我。利伯加講，毋使驚，做你聽我ê嘴，緊緊去刣羊仔。雅各就聽in老母ê嘴， nā是伊做chit ê代誌十分毋著。咱應該著聽父母ê嘴；父母nā教咱做毋著就m̄-thang聽伊；因為khah要緊著聽上帝。雅各聽見伊ê老母所講ê話，亦知叫設伊ê父是毋著，照論著應伊ê老母講， Chit ê代誌我m̄-thang做才著； nā是伊無按呢，所以上帝不止無歡喜。
雅各就去刣兩隻羊仔囝來hō͘ in老母。煮好ê時，利伯加就hiaⁿ̍h以掃ê衫來hō͘伊穿，亦將羊仔囝ê皮來包伊ê頷頸kap手，因為驚了hō͘伊ê父摸出。備辦到好勢，就教伊捧出去。 Hit- tia̍p以掃猶未tò來。雅各就捧hiah-ê物入去，請伊ê父食，講，老父請起來食， sòa kā我祝福。以撒就講，你敢ōe hiah緊tò來？雅各用白賊話應伊講，上帝幫贊我，以撒就叫雅各行倚伊ê身邊， kā伊摸long-teh ，講，你真正是我ê大囝以掃mah ？你ê聲to ná雅各呢，你ê手就是以掃。雅各閣再講一句白賊，講，我真正是以掃。以撒才信伊，教伊捧物來hō͘伊食；捧酒hō͘伊啉。食了就kā伊祝福， kā伊唚嘴，講，耶和華降福氣hō͘你， hō͘你ta̍k項物充足，列國著服事你，你ê兄弟亦著降服。 Chit ê代誌，以色列人入迦南ê時就應驗。
你拍算雅各得著伊ê父祝福了有平安無？無；伊知叫做chit ê代誌是毋著。人騙人， hō͘人艱苦，家己往bōe平安。上帝ê目睭金金teh看人ê所做，所以hō͘人bōe設得。人nā講白賊是祂第一怨恨。
以撒祝福雅各了，雅各就出來。無偌久以掃tò來；猶未知小弟ê所做，就捧物入去， beh hō͘伊ê父食，求伊祝福。以撒講，你是chī-chūi ？以掃講，我是你ê大囝以掃。以撒一下聽見是以掃，通身軀攏chhoah ； koh問講，你是chī-chūi ？代先捧物hō͘我食？我已經食了，亦kā伊祝福lah ； taⁿ攏bōe移易得。以掃聽見chit句話大聲啼哭，講，父ah ！ koh kā我祝福，講了閣再哭。以撒講，已經祝福雅各， taⁿ亦beh祝福你，總是bōe比得伊。以掃聽見，就大受氣，心內想講，我ê老父koh食無偌久，聽候伊nā死，我就beh刣死小弟。
利伯加聽見以掃怨恨雅各，就叫雅各來講，你m̄-thang tiàm chia ，著走去Khap-lân ， tiàm恁母舅Lia̍p-pan tau ，聽候以掃nā回心轉意，我才差人叫你tò來。 Hit- tia̍p以撒聽利伯加ê話，就祝福雅各，伐落hō͘伊去巴坦亞蘭。利伯加後來攏無koh看見雅各。 Hit- tia̍p雅各不止無平安，無所在thang歇。 Chit ê代誌是伊家己做得來。因為伊設伊ê父，上帝才請放據在伊去tú著艱苦。
雅各離開伊ê厝起身行，日暗無tè thang睏，睏tī土腳，夯一塊石來做枕頭；睏落眠，夢見一張樓梯tùi地到天ê權，有天使tī hia teh上落。耶和華徛tī樓梯頭講。我是亞伯拉罕，以撒ê上帝，你chit-tia̍p倒teh ê地，我的確賞賜你ê囝孫。 Koh講救主ê代誌，講，萬國ê人tùi你ê後裔ōe得著福氣。我永遠kap你tī-teh ，你去出外，我的確保護你， chhōa你koh tò來chit ê所在。雅各聽見不止歡喜安慰。伊知有得罪上帝，上帝iáu-kú照顧伊。咱ta̍k人ta̍k日亦有得罪上帝，伊ta̍k時亦有照顧咱。咱暝時teh睏，祂ê目睭金金teh看顧咱。咱有時bōe記得祂，祂無bōe記得咱，所以咱著專心疼祂。
雅各睏醒，講，上帝tī chia ，我攏毋知，就不止驚，講， Chit所在是上帝ê殿，天ê門；就夯hit塊做枕頭ê石，徛做柱，斟油tī柱頂。 Chit ê是古早人ê例， nā愛分別做聖ê ， khah常將油做記號。
雅各就名hit所在做伯特利，意思是上帝ê厝；因為上帝tī hia出現。

雅各猶未離開伯特利ê時，祈禱上帝，求祂永遠kap伊tī-teh ， ta̍k日hō͘伊有thang食，有thang穿，後來koh chhōa伊tò來老父tau 。 Koh講，我永永beh認耶和華做我ê上帝。伊hit-tia̍p知獨獨上帝有權能thang賞賜福氣， hō͘伊得著平安；就不止敬畏上帝。 Chit ê代誌明白，雅各起身，去到巴坦亞蘭。看見hia一個井，有三群羊，人teh顧。雅各問hit ê人，講，恁bat Lia̍p-pan mah ？伊應講。 Bat ah ；伊ê查某囝Lia̍p-kiat teh chhōa羊tit-beh來。 Lia̍p-kiat就是雅各ê表小妹。雅各見著伊，歡喜到流目屎。 Lia̍p-kiat tò去kā伊ê父講。雅各來lah ！ Lia̍p-pan出來迎接伊，請伊去in tau ，留伊tiàm hia 。
雅各kap伊tiàm到久久幫贊Lia̍p-pan顧羊， sòa娶伊兩個查某囝，大ê名利亞，細ê就是Lia̍p-kiat 。雅各不止疼Lia̍p-kiat ；上帝賞賜福氣hō͘雅各， hō͘伊生濟濟囝，亦得著真濟綿羊，山羊，牛，駱駝。 Lia̍p-pan看見雅各ê精牲比伊khah濟，就無歡喜，怨妒伊。上帝記得代先應允雅各hit句話，才吩咐雅各離開Lia̍p-pan tò去迦南地。
雅各就叫家己一家ê人，騎駱駝，亦chhōa精牲sòa提伊所有攏總ê物，暗靜起身，無hō͘ Lia̍p-pan知。去過三日， Lia̍p-pan才聽見，就走去追伊，到基列山才追著。未追著ê代先，上帝託Lia̍p-pan ê夢，教伊m̄-thang蹻苦雅各；按呢in兩爿才立約beh相和。隔早起Lia̍p-pan就起來kap雅各一家ê人唚嘴， kā in祝福，就tò去in tau 。
Lia̍p-pan去了，雅各koh起身beh去迦南地； teh行路ê時幾若個天使來tú著伊，是上帝所差來安慰伊ê心，就差人代先去，教in著用謙遜ê話通知以掃， hō͘伊知小弟teh-beh來。所差ê人倒轉來回覆，講，以掃teh chhōa四百人來， beh迎接你。雅各聽見chit ê話驚到bōe顧得，拍算兄iáu-kú受氣， beh來攻擊伊。雅各就將攏總ê人，物，分做兩隊，講，一隊nā hō͘伊拍，就一隊ōe走離；才來祈禱上帝。祈禱了，就想khah好ê步數；代先大得罪兄， taⁿ著設法求和，就揀ta̍k號ê精牲濟濟做禮物，派人chhōa頭前ê路，去送以掃，來求和。
Hit暝有一人來，雅各看見，知毋是平常人kap伊相偃， hit人看未贏伊，就搧雅各ê大腿臼。雅各ê腳sòa choa̍h--著。 Hit人求雅各著放伊去。雅各應講，你nā無kā我祝福， m̄ hō͘你去。 Hit時有kā雅各祝福， sòa改伊ê名做以色列，表明伊迫切祈禱上帝，到得著所求才soah ；因為伊kap上帝kap人鬥輸贏，攏得著khah贏，才號chit ê新名。
有人拍算雅各hit時得著重頭生ê心；代先ê所行濟濟項毋著， nā是hit時了後所行khah敬虔ê款式。雅各就名hit所在叫做便以利； (便以利ê意思是上帝ê面)因為tī hia有見著上帝，亦無失落性命。
Chit ê代誌明白，雅各就好膽進前迎接伊ê兄； tú著看兄ê心已經越轉。以掃來抱雅各ê頷頸kap伊唚嘴；兩人啼哭，因為代先相冤家，相離開， taⁿ koh相tú著相疼。雅各一家攏來kap以掃行禮。代先所備辦ê精牲beh送以掃，起頭以掃直直chhiân ，然後才收。
咱讀chit章，著知迫切祈禱上帝是大要緊； koh兄弟應該相和。

以掃，雅各相見以後，以掃tò去Se-jíⁿ ，雅各起身beh去迦南。去Sī-kiàm ， tiàm hia徛， tú著艱苦ê代誌，家內無順序，敢有chhap拜偶像ê代誌；查某囝hō͘人引誘行歹，後生用奸詐ê計謀害死人。上帝就教雅各去伯特利， tī hia搭壇。早年雅各teh走ê時，看見樓梯tùi地到天， hō͘上帝應允保護伊，就是tī伯特利。設使雅各有bōe記得伯特利ê代誌，上帝永永無bōe記得祂所應允ê話。
雅各聽見上帝ê吩咐，就連鞭備辦，叫家內人來kā in講，恁有偶像著提來hō͘我，上帝照顧我tī患難ê時，咱一路來，上帝亦照顧咱，咱著服事祂， m̄-thang拜偶像，來惹上帝ê受氣。 In就提偶像kap攏總譴損ê物來hō͘雅各，雅各就tâi tī Sī-kiàm ê樹腳；就起身去伯特利， tī hia搭壇， o-ló上帝，濟濟年照顧伊。 Tī伯特利上帝koh出現允賞賜福氣，閣再稱呼伊ê名做以色列，亦閣再應允beh用迦南地hō͘伊kap伊ê囝孫做業。
雅各家內koh tú著憂悶ê代誌。利伯加ê母ah ，名叫Tí-phò-lat死，埋葬tī伯特利ê樹腳；雅各徛柱tī墓邊。雅各koh起身行路，伊ê某Lia̍p-kiat tī路裡生囝，名叫便雅憫，老母就死，埋葬近伯利恆。
Lia̍p-kiat埋葬明白，雅各koh行到希伯倫，老父所徛ê所在。早亞伯拉罕亦tiàm hia ， taⁿ算是做祖家。
雅各到希伯倫，伊ê老母利伯加已經過往， bōe koh相見， nā是伊ê老父iáu tī-teh 。父囝相離開chiah濟年， taⁿ koh相見，父hō͘囝來孝敬， kiám毋是大大thang歡喜ê代誌mah ？以撒taⁿ老，食到一百八十歲才死，兩個後生以掃kap雅各來埋葬伊。埋葬老父明白，以掃tò去Se-jíⁿ山tiàm hia ，真有權， ná親像王裡。雅各續接亞伯拉罕kap以撒ê福氣tiàm tī迦南，就是上帝所應允ê地。
雅各hit-tia̍p將近老lah ， tī世間tú著真濟艱苦，憂悶ê代誌； hō͘以掃怨恨著出外； hō͘ Lia̍p-pan蹻苦伊，著暗靜離開； tò來路裡所疼ê某死，到tè老母已經死，無偌久老父亦死。雖然按呢，祂常常有得著上帝ê安慰扶持伊tīta̍k所在(創世記28 ： 13 － 15 ， 46 ： 1 － 4 )

雅各有十二個囝，名Liû-piān ，西面，利未，猶大，以撒加，西布侖，約瑟，便雅憫， Tàn ，納大利， Ka-tek ，亞設。
約瑟十七歲，便雅憫iáu細漢， iáôe攏khah大。約瑟十個兄無好ê款式，無敬畏上帝ê心； nā是約瑟tùi少年ê時做虔誠ê人。雅各極疼約瑟，做有花ê衫hō͘伊穿。十個兄看見父khah疼約瑟，就怨妒，歹款待伊， nā是上帝不止疼伊， ta̍k時保護伊。
有一暝約瑟夢見kap兄弟tī田園teh縖稻；縖好，兄弟所縖ê把攏倒落去拜約瑟所縖hit一把。 Hit ê意思是上帝刁持beh hō͘約瑟知後來伊ê兄弟ōe降服伊。兄弟聽見伊講chit ê夢，就不止受氣。
過無偌久，約瑟閣再夢見日月kap十一粒星，攏teh拜伊，就講hō͘伊ê老父kap兄弟聽。雅各聽見chit ê代誌，就略仔曉得hit ê意思，心內不時teh想；總是兄弟益發怨恨伊。
雅各ê精牲真濟， hō͘伊ê囝來照顧。有一擺十個囝趕羊去Sī-kiàm來飼，約瑟kap便雅憫無去。一日雅各kā約瑟講，我愛你去看你ê兄怎樣， tò來回覆我。約瑟知伊ê兄怨恨伊， iáu-kú無延遷，連鞭趁老父ê嘴，倚靠上帝保護，去chhē兄。去到Sī-kiàm chhē無；有人kā伊講，恁兄攏去To-tan lah ， tī hia chhē就著。
兄看見約瑟來beh到，就saⁿ-kap講，做夢ê來lah ！來kā伊刣死，將伊ê身屍hiat落井，才四界講，伊hō͘野獸食去，後來看伊ê夢ōe應驗bōe 。 Liû-piān講， m̄-thang留伊ê血； hiat落井就好， Liû-piān ê意思beh救伊，來交hō͘老父。約瑟到tè ，兄就掠伊，褪hit領有花ê衫， kā伊hiat落井； hit ê井空空無水。 hiat落去了，兄就做in坐teh食。
Teh食ê時，有一陣以實馬利kap Bí-tiân ê生理人來。 Liû-piān無tī-teh ，猶大就kā兄弟講，刣小弟，甚物利益？伊是咱骨肉ê親， m̄-thang害死；來賣hō͘ chiah-ê以實馬利ê人，是khah好。大家應好；就去井裡，牽約瑟起來，賣二十個銀錢。
Chiah-ê生理人是亞伯拉罕ê細姨夏甲kap Ki-to͘-lat ê後裔， chit-tia̍p tùi基列來， beh去埃及買賣；就帶約瑟到埃及賣hō͘一個大官，名Pho-thê-hoa̍t ，做奴僕。
Liû-piān tò來， chhē約瑟無，心肝不止扒腹，拆破家己ê衫，趕緊去kā大家講， gín-ná無tī-teh ，我beh怎樣？大家攏m̄瞅睬伊；去刣一隻羊仔，將約瑟hit領花衫搵羊血，教人hiaⁿ̍h tò去hō͘老父看，講，阮抾著chit領，試看是你ê囝ê ， á毋是？雅各看見，講，真正是我ê囝ê衫，的確hō͘野獸食去，咬傷身軀，無thang疑騃，就大聲啼哭，拆破家己ê衫，攏無受安慰。
起頭雅各有設伊ê父， chit-tia̍p伊ê後生來設伊。人所收成ê是照伊所種ê 。
約瑟tiàm tī埃及無親人thang倚靠，真正可憐代，總是伊有敬畏，倚靠上帝。上帝准伊祈禱，照顧伊， koh幫贊伊盡本份， hō͘伊無受迷惑。少年ê人著學約瑟ê款式，檢采起頭tú著艱苦，路尾ōe知敬畏上帝實在有福氣。

約瑟tī Pho-thê-hoa̍t ê厝敬畏伊ê主人，攏無貧憚， ta̍k項代誌盡忠；上帝ta̍k時照顧， sòa降福氣tī Pho-thê-hoa̍t ê家，人做差用著學約瑟，敬伊ê主人，聽伊ê嘴。
Pho-thê-hoa̍t ê某看約瑟人才生做好，愛kap伊行歹，約瑟攏m̄ ；婦人人就怨恨伊，用誣賴ê話來使弄丈夫，丈夫就掠約瑟關監。
約瑟tī監裡，上帝庇佑伊， hō͘顧監ê頭不止疼約瑟，監內ê代誌攏交伊。約瑟好款待監內ê人。約瑟tī監內ê時，法老王受氣兩個人臣，就是守政kap禪長，關in tī監裡。一早起約瑟入去teh巡，看見in兩人不止憂悶，就講，恁到chiah憂悶，甚物代誌？ In應講，阮有夢見，無人thang完。約瑟講，完夢ê代誌kiám毋是tùi上帝指示？請恁將恁ê夢來kā我講。
守政就講，我夢見一欉葡萄發三枝，茁苺開花，生果子；果子熟，我捧法老ê酒杯，捏葡萄汁， hō͘法老啉。約瑟就kā伊完夢講，三枝是三日，過三日，王beh召你出去，復倒你ê原職。你出監了，著數念我；我本tī迦南hō͘人掠來蹛這裡；我毋是行歹才來關監，你tī王ê面前kā我贊一句， hō͘我thang出去。
禪長就kā約瑟講，我夢見三個籃層戴tī頭殼貯王beh食ê燒肉，有鳥落來teh肉去食。約瑟就講，三個籃層亦是三日；過三日法老王beh kā你吊死tī樹裡，鳥ōe來食你ê肉。
過三日就是法老ê生日，開大桌來請伊ê人臣，召in兩人出監，赦免守政ê罪，復倒伊ê原職； nā是禪長hō͘伊吊死，攏照約瑟ê話。
可惜守政一下出監sòa bōe記得約瑟，攏無贊一句話hō͘伊出來。
濟濟人亦是chit號款，家己平安，無要緊別人艱苦。上帝毋是按呢，伊時時記得咱。咱落難ê時， nā專心倚靠祂，就毋使驚。

過兩年，法老王就夢見兩個夢；夢見伊徛tī河墘，有七隻肥ê牛tùi河裡起來， tī岸邊teh食草。 Khah停koh看見肥牛hō͘七隻真㾪ê吞圇落去。 Hit- tia̍p法老就醒；後來koh睏去， koh夢見一欉麥，生七穗真súi phauh-phauh ； koh看見有七位真㾪ê來吞hit七穗phauhê ；夢到按呢，王就醒。
天光就召埃及ê博士來完，無半個ōe曉得，因為上帝無幫贊in 。
守政聽見人teh講夢ê代誌，一人講一款，才記得兩年前ê夢約瑟完了真準，就入去見法老講，今仔日我記得前毋著； hit時王受氣我，將我kap禪長關監，阮兩人，攏有夢見； tú仔監內有一個希伯來人，伊kā阮完真準，我得著王赦免我，禪長亦合伊ê話hō͘王召死。法老就連鞭差人去監裡召約瑟來。
約瑟tī監內久久，守政久久bōe記得伊，總是上帝ta̍k時kap伊tī-teh 。約瑟聽見王召，就連鞭洗浴，剃頭毛，換衫，去見法老王。王就講伊ê夢hō͘約瑟聽，教伊完。約瑟毋是hit號驕傲ê人，伊知家己無才能thang完；伊ê才調，本事是上帝hō͘伊，就對法老講，我家己卻bōe完， nā是上帝有權能thang完， hō͘王你聽，報你平安ê消息。 Hit- tia̍p上帝就幫贊約瑟知hit ê夢ê意思，才講，七隻肥ê牛，七穗súi ê五榖，是指七年ê好光景；七隻㾪 ê牛，七穗冇冇ê五榖是指七年ê飢荒。 Koh講埃及國teh-beh七年ê飢荒， taⁿ著揀一個有智識ê人來料理國內ê代誌， tī七年好光景ê時，通埃及國ê城攏著積聚五榖，等七年飢荒nā到就免驚無thang食。
法老看見約瑟是伶俐ê人，就教伊料理chit ê代誌， sòa剝手指，金鍊hō͘伊掛，用súi衫hō͘伊穿， hō͘伊坐馬車，命令通國ê人降服伊。
Chit ê奇怪ê代誌是天父替約瑟備辦ê ，祂亦ta̍k時記得祂ê百姓。
Hit七年好年冬ê時，約瑟命令百姓著積聚五榖；所以積聚真濟，到bōe算得。七年過身，就七年歹光景。 Hit時人不止艱苦， khah散ê四界去做乞食。咱著知上帝tùi天起風，落雨，出日，才會生ta̍k項ê物， thang養飼人， nā無就bōe ，所以咱著多謝上帝ê好款待咱， hō͘咱ta̍k項夠額，亦著倚靠祂才會得著。
Hit時迦南地亦飢荒。雅各kap伊ê囝無thang食。埃及人佳哉有約瑟tī-teh ，一下tú著飢荒約瑟就開粟倉，將五榖來發糶；不論甚物人beh糴， ta̍k時攏有。雅各聽見埃及teh糶五榖，就差十個囝去糴。便雅憫無去，因為雅各不止疼伊，毋甘hō͘伊離開。 Hit十個兄弟仔去到埃及國約瑟面前，就跪落來拜。 In bōe認得伊是約瑟，因為賣伊ê時，約瑟十七歲； taⁿ三十七歲。約瑟一下看見伊ê兄，連鞭認得in ，記得前夢見tī田裡， kap兄teh縖稻，縖起來ê時，伊ê兄弟所縖ê攏倒落去拜伊所縖hit把。 Taⁿ hit ê夢有應驗。
約瑟無kā伊ê兄講伊是chī-chūi ， beh試看in ê性有改á無，才問in講，恁是甚物人， tùi tah-lo̍h來？ In應講，阮tùi迦南來beh糴五榖。就koh問in 。恁兄弟仔有幾個？ In應講，本十二個，拍毋見一個，煞尾ê tī hit厝。約瑟講， Beh-thái-ōe知恁是誠實， á是白賊？著差恁中間一人去chhōa恁ê小弟來，恁chiah-ê攏著關tī-chia ，證明恁ê話，知恁誠實á無。 Tùi按呢，約瑟將in攏關tī監裡三日，三日暗，約瑟講，我敬畏上帝。 Taⁿ試看ché ，恁請留一人tiàm chia ， iáu-ê載五榖tò去， chhōa恁小弟來我看， hō͘我才知恁是誠實。 Hiah-ê兄弟聽見約瑟按呢講，就不止憂悶；約瑟亦憂悶，因為伊ê心不止疼兄弟，就越過去流目屎，才koh越過來，教人縛西面。
約瑟做這個代誌，伊ê心肝毋是想beh報冤，才創治兄弟；不過是愛in兄記得前毋著ê代誌。 Chiah-ê兄弟看見約瑟按呢，連鞭想著前ê代誌；大家chī-bú-chī-chū teh saⁿ-kap講，咱早賣hit ê小弟真正毋著，伊亦哮求咱m̄-thang賣伊，咱攏無beh瞅睬伊，所以咱chit-tia̍p才tú著chit ê艱苦。
按呢咱人見有得罪上帝甚物代誌，的確khǹg bōe密。

約瑟九個兄弟，五榖糴了tit-beh tò去，約瑟教伊內面ê人備辦糧草hō͘ in路裡thang食； koh教人暗靜將ta̍k人來糴ê銀，猶原hē tī in ê麥袋。 In去到客館，一人開袋， beh飼驢，看見銀照原tī-teh 。一下到in tau ， ta̍k-ê看見袋仔內攏有銀，不止楞愕。雅各聽見in講留西面tī埃及， koh愛便雅憫去，伊ê心肝不止艱苦，講，恁傷害我ê囝，約瑟無去了，西面無去， taⁿ連便雅憫亦beh sòa kā我chhōa去； che攏是害到我身上。 Liû-piān講，你chit ê囝做你交我，我的確koh chhōa來還你。雅各踏硬無beh 。
後來五榖食了，雅各教in後生koh去埃及糴。 In講，便雅憫無hō͘阮chhōa去，阮毋敢去，因為hit ê人命令的確著chhōa伊去， nā無，五榖m̄糶阮。猶大就講，你chit ê囝做你交我，我kā你保，的確koh chhōa伊tò來。 Hit-tia̍p雅各記得前天父ê照顧伊，亦ta̍k時teh保護伊， taⁿ的確有權能thang hō͘伊ê囝平安tò來，才tùi hiah-ê囝講， Nā教按呢， chhōa伊去loh ；亦著備辦果子，蜜，糖，香料thang去送hit ê大人，前ê銀帶去還伊，另外koh帶銀去糴，才sòa chhōa便雅憫去；我求上帝照顧恁， hō͘恁去埃及見hit ê大人，免khit伊受氣。
大家就起身，到埃及，約瑟聽見hiah-ê兄弟來，亦chhōa便雅憫來，就教人請伊去我ê厝，今仔日我beh hō͘ in kap我食。 In內面ê人照約瑟ê話，就chhōa in去，舀水hō͘大家洗腳，亦kā伊飼驢。西面chit-tia̍p亦出監，來kap in相見。
約瑟tò來ê時， hiah-ê兄弟將禮物獻hō͘伊，大家拜伊，亦用銀beh還伊。約瑟問講，恁老父近來好mah ？ In講，好。 Koh問講， Chit ê是恁小弟mah ？就金金相便雅憫，心肝不止疼伊，講，細囝ah ，上帝庇佑你。約瑟嘴teh講chit句話，目屎chhē-chhē倒，毋愛hō͘兄弟看見，才走入房內啼哭。面洗洗teh才koh出來，命令人排大桌， hō͘ in食。約瑟就將tit-beh食ê物來分， ta̍k人一份，便雅憫五份。大家圍纍teh食不止歡喜。食soah ，約瑟暗靜kā管家講， In來糴五榖ê銀lok-hē in ta̍k人ê袋仔，我啉酒ê銀杯提去收hē便雅憫ê袋仔。
過早起大家起身beh tò去。 In去了，約瑟就教人去追in ， sòa問看in甚物人偷提我ê銀杯。 Hit人去無偌遠追著，照約瑟ê話問in 。 In攏毋知chit ê代誌，不止楞愕，講，做你搜， hit ê偷提ê ，伊著死，阮做你ê奴才。
大家就放五榖袋落來， beh hō͘ in搜。開到便雅憫hit袋才搜著。 Hiah-ê兄弟不止煩惱，拆裂衫，來到約瑟面前，攏跪跪落去。約瑟喝in ，講，你到chiah大膽，做chit ê代誌。大家應伊，講，阮taⁿ亦無啥話thang應，上帝已經顯明阮前所做ê歹， taⁿ著掠阮做奴才，才會做得。約瑟講，毋使；搜著銀杯tī伊taôe ， hit人就夠額；恁無代誌，做恁tò去。猶大講，我已經保beh chhōa便雅憫tò去，你掠我就好，放伊tò去； nā是我家己tò去，便雅憫無去，毋知beh怎樣；驚了我ê父無看見伊，敢ōe死。
Hit-tia̍p約瑟就命令teh差用ê人攏出去。獨獨約瑟kap hiah-ê兄弟tī-teh若定，約瑟就大聲啼哭，講，我是恁前所賣ê約瑟，是恁兄弟，我ê父iáu tī-teh mah ？ Ta̍k- ê靜靜靜，驚到bōe顧得。約瑟才用好ê話安慰in ê心，講，恁毋使驚；恁前賣我ê代誌，是tú-tú來成天父ê旨意， hō͘我thang來救人ê性命。伊kā我積聚五榖聽候飢荒nā到，就thang賣，才hō͘通國ê百姓免餓死。恁taⁿ緊緊tò去， chhōa我ê父來，我beh養飼伊， sòa養飼恁；恁kā伊講，我tī-teh ，天父保護我， hō͘我做大官管理埃及ê國政。
Hit-tia̍p約瑟抱ta̍k-ê兄弟ê頷頸， kap in唚嘴；大家啼哭， saⁿ-kap講話。
法老王聽見約瑟兄弟來，真歡喜。到in beh tò去，備辦禮物教in送hō͘雅各；另外差馬車去搬請通家來埃及徛。約瑟亦家己備辦衣裳，路費，乾糧hō͘ in 。
一下到in tau ，緊緊kā雅各講，約瑟iáu tī-teh ， chit-tia̍p teh做埃及國ê大官。雅各起頭毋敢信，到看見hiah-ê馬車，才講，我ê願足lah ，我ê囝約瑟iáu tī-teh ，我未死的確beh去看伊。
起頭約瑟見著兄弟ê時，伊是beh試看兄弟ê心有反悔á無；到看見兄弟有反悔ê心，就赦免in 。咱著學約瑟ê款；卻nā有人得罪咱，咱亦著赦免伊，好款待伊；因為聖冊講，「對敵枵，著hō͘伊食；嘴乾，著hō͘伊啉。」

雅各聽見約瑟tī埃及，就kap伊ê囝連鞭起身beh去看伊。因為路遠，行濟濟日才會到
去到別示巴，雅各獻禮物hō͘上帝。 Koh多謝o-ló祂ê大恩。 Hit暝上帝叫雅各講，我是上帝，就是你ê父ê上帝：你去埃及毋使驚，我tī hia亦ōe照顧你， hō͘你ê囝孫興旺；後來beh koh chhōa你ê囝孫出埃及國，來迦南地。
雅各kap伊ê家離開別示巴，共有七十人去埃及。約瑟聽見馬車來beh到，家己亦坐馬車去迎接伊ê父。相見ê時不止歡喜，約瑟仆tī雅各ê頷頸， kā伊唚嘴；大家流目屎，因為歡喜到極。雅各講，你iáu-kú tī-teh ，我iáuōe看見，雖然死亦甘願。
雅各已經到埃及。約瑟就chhōa伊kap幾若個兄弟去見法老王。王看見真歡喜，就問雅各，你今年幾歲lah ？雅各講，我出外tī chit世間百三年lah ，總是bōe比得我ê祖； koh有tú著濟濟艱苦。雅各有kā王祝福了才出來。
約瑟揀一所在hō͘伊ê父kap兄弟徛，飢荒hiah久，一家攏是伊teh養飼。 Hia ê百姓常常來kā約瑟糴五榖；後來無錢，就牽精牲來換，精牲亦了，就寫田園來換。無偌久通埃及地攏歸tī法老，獨獨宮廟ê地無賣。七年過身，上帝koh hō͘ hit所在ê人收成五榖濟濟。
按呢看起來，約瑟chit層ê代誌盡在出奇。伊毋知因為啥事上帝hō͘伊去埃及，因為啥事hō͘人關監，因為啥事濟濟年tú著艱苦， koh離開in一家人。 Chit ê約瑟long毋知，獨獨上帝知，祂ê所做ta̍k項有意思。設使約瑟無去埃及，就飢荒hiah久一家看有甚物人thang養飼。所以咱著敬上帝，信祂，靠祂。卻有甚物艱苦ê代誌來，咱亦毋使多疑，因為祂所做ê代誌內面的確有好ê意思tī-teh 。檢采咱起頭看bōe出，到尾的確知。

雅各tiàm埃及十七年平平安安，無啥代誌；伊一家亦順溜順溜。 Hit- tia̍p伊一百四十七歲。看見家己有病，知叫無偌久ōe死，才差人叫約瑟來， beh kā伊祝福， koh kap伊講話。約瑟一下聽見父teh召伊，就sòa chhōa兩個囝Má-ná-se ，以法連去。到tè ê時，雅各嶄然弱，看見約瑟來，就強peh-nì起來坐，將耶和華所賞賜ê福氣，所應允ê話，來kā約瑟講。雅各越輾轉看見兩人tī約瑟ê身邊，就問講， Chit兩個是chī-chūi ？約瑟講，是我ê囝，上帝tī埃及賞賜我。雅各就教兩人行倚， beh kā in祝福。將雙手áⁿin ， kā in唚嘴，多謝上帝m̄-nā hō͘伊見著約瑟，亦hō͘伊見著約瑟ê囝；就伸手hōaⁿ兩人ê頭殼， kā in祝福，講，願我ê祖亞伯拉罕kap我ê父以撒ê上帝， kap拯救我脫離患難ê天使賞賜福氣hō͘ chí兩個gín-ná 。
雅各koh叫伊ê眾囝來， sòa kā in祝福。耶和華hō͘雅各知後來ê代誌，攏kā伊ê囝講。有講到猶大ê後裔ōe出王； koh講救主亦ōe tùi猶大出；另外koh kā伊ê囝講，耶和華的確記得in ， chhōa in出埃及，去迦南地。 Koh吩咐伊ê囝講， m̄-thang將我埋葬tī埃及，著葬tī迦南地， Be̍k-pí-lia̍p ê穴，近亞伯拉罕，以撒ê身邊。
雅各吩咐明白，就倒tī眠床裡，氣斷。
雅各亦是親像咱有罪，亦有行濟濟ê毋著，總是有反悔改變信夢救主。
約瑟看見伊ê父死，就àⁿ tī伊ê面前，大聲啼哭； koh埃及人為著伊悲哀七十日ê久。約瑟才tùi法老王講，我ê父beh死ê時，有吩咐我m̄-thang埋葬伊tī-chia ，的確著運棺tò去迦南，因為hia有祖墓tī-teh ； taⁿ求你bō͘我去埋葬伊，才koh來。法老准伊。約瑟kap伊ê兄弟運棺上去迦南地，埃及ê人真濟亦去送葬。 In koh悲哀七日，才埋葬雅各tī Be̍k-pí-lia̍p ê穴， kap亞伯拉罕，以撒ê身屍相倚。
約瑟kap兄弟埋葬雅各明白， koh tò來埃及國。約瑟ê兄弟koh來求伊赦免in前所做ê歹。約瑟聽見伊ê兄弟按呢講，就流目屎，教in毋使驚，講，我不止歡喜照顧恁。 Chiah-ê兄弟才放心， tiàm埃及徛不止平安。
約瑟食到百一歲才死。 Beh死ê時叫伊ê兄弟來， kā in講，我beh死lah ；恁毋使驚，上帝的確照顧恁， chhōa恁ê後裔tò去迦南地。我死了，恁m̄-thang tâi我tī-chia ，等恁beh出埃及，才帶我ê骨頭tò去迦南埋葬。
約瑟死了，埃及ê醫生用醫學創伊ê身屍久久bōe歹，才有khǹg棺幾若百年聽候猶太人出埃及，就運棺tò去。

在早有O͘-sū地方有一人名約伯，家內大興旺，有七個後生三個查某囝。約伯亦是大好額人，有羊七千隻，駱駝三千隻，牛一千隻，驢母五百隻；亦有奴僕女婢真濟，是通hit地方做第一有名聲ê人。約伯亦是虔誠敬畏上帝，品行純全常常因為家己kap家內祈禱獻祭上帝。
Chit號人咱ōe拍算永永毋使tú著艱苦； nā是撒旦怨妒約伯，講伊拜上帝攏總因為世間ê利益；設使上帝無照顧伊， hō͘伊失落所有ê物，約伯的確ōe變伊ê款，無敬畏上帝，反轉咒詛上帝。上帝就准撒旦攏總thang損壞約伯所有ê ，獨獨毋准伊kha̍p著約伯ê身軀。
約伯忽然攏總失落所有ê ；伊ê精牲，奴僕，女婢攏無；大好額連鞭變做sòng-hiong ，囝，查某囝攏總亦死。約伯攏毋知啥事tú著chit號大災禍， iáu-kú毋敢嫌上帝毋著，就仆tī土腳，敬拜上帝講，我褪腹裼出世，著褪腹裼規土；耶和華代先賞賜， taⁿ有收倒轉去，著o-ló耶和華ê名。
撒旦看見約伯攏無變伊ê款， iáu-kú敬畏上帝。撒旦就講是因為上帝照顧伊ê身軀無啥事；上帝就准撒旦thang苦楚約伯ê身軀，獨獨毋准伊kha̍p著伊ê性命。
約伯忽然tú著破病真傷重， tùi頭殼頂到腳尾身軀遍遍生疼臭爛；就來坐tī火灰，用鱟桸帕來扒伊ê身軀；伊ê某亦譏刺伊講，你iáu-kú無變你ê款mah ？著咒詛上帝來死， khah好。約伯應伊講，上帝賞賜福氣，咱就承受；祂nā降災禍，咱kiám毋著承受mah ？按呢攏無嫌上帝毋著。
咱看chit章就知咱興旺，衰微攏照上帝ê旨意；著學約伯ê款式，平安ê時著感恩ê心，著敬畏上帝；艱苦ê時， iáu-kú著虔誠ê心， m̄-thang嫌上帝無照顧；著知祂所做ta̍k項著，所以著勉勵家己ê心，歡喜降服上帝ê旨意。設使對敵歹ê意思愛害咱，亦bōe tit-thang行過頭上帝定著好ê意思，上帝nā無准伊，對敵就bōe-ōe做。

約伯三個朋友，名以利法， Pit-ta̍t ， Só-hoat ，是敬畏上帝ê人，亦不止有智慧。 In聽見約伯艱苦ê代誌，就相招beh去安慰伊ê心；到tè ，看見約伯ê款式，攏bōe認得人。約伯早是福相，家內興旺，大好額，眾人所敬重ê ； taⁿ坐tī土腳ê火灰頂， 㾪枝落核，遍身生疼，錢財攏無，後生，查某囝死了了，朋友看見chit號勢面，就大聲啼哭，拆破家己ê衫，提土砂掖tī頭殼頂，陪約伯坐落土腳一禮拜久靜靜，攏無一句話thang講來安慰。
約伯身軀痛疼到極擋bōe tiâu ，就開嘴來咒罵出世ê代誌，拍算無出世khah好， á是出世連鞭死亦khah好。以利法就用道理勸伊，安慰伊，亦輕輕責備。以利法講soah ，約伯閣再念伊ê業債，嫌朋友bōe曉得體貼伊ê艱苦。 Pit-ta̍t聽見，拍算約伯驕傲，就用khah重ê話來責備伊。按呢有起大辯駁， ná久ná傷重，兩爿ná無相和，益發重重相責備。
Chí三個朋友所講ê道理不止好，是o-ló上帝極大公義，愛好，怨恨歹，的確用福氣賞賜好人；降災禍刑罰歹人； nā是上帝賞賜，有時降災禍tī好人， chit號奧妙ê道理in攏無講，攏bōe曉得。 In拍算約伯tú著災禍到chiah傷重，的確有暗靜行甚物ê大歹，才出力責備，勸伊反悔改邊。 Che是in大錯誤，所以講ê道理無甚物大利益約伯。伊知家己雖然有罪， iáu-kú誠實敬畏上帝毋是歹人假做虔誠。按呢生ta̍k擺ê責備不過hō͘約伯koh-khah m̄甘願。
約伯teh應chí三人，亦有出力o-ló上帝，所講無輸in第一好ê話，有項khah贏in ； nā是沓沓念家己業債，愛知啥事上帝降災禍到chiah重。約伯想chit號ê代誌到心肝亂亂，險險beh責備上帝，家己絕望。佳哉心肝第一亂ê時，約伯有想救主ê代誌， hō͘祂ê心koh向望；按呢chit擺講， Tī天裡替我做干證ê人tī-teh ； koh一擺講，我知我ê救主常常tī-teh ，路尾ōe臨到，聽候我ê皮膚敗壞，身軀無去，我ōe見著上帝，親目ōe看見；祂實在是我ê救主，毋是我ê對敵， che是我心內所欣慕ê 。 Chit號救主ê道理約伯猶未明白；總是有想夠額hō͘伊堅固身，閣再向望，決斷無beh放捒敬畏上帝ê心。
約伯teh講ê時亦常常家己分訴，講家己著ê代誌，攏m̄-bat行歹，路尾所講ê話是決決斷斷， hō͘三個朋友著靜靜，無話thang應。
咱講究三個朋友kap約伯辯駁ê代誌， thang得著濟濟項ê利益。 Chit項咱著數念in所講ê道理， o-ló上帝做公義，的確施恩款待祂ê百姓，降災禍刑罰歹人。在生nā無chit號ê報應，死後的確有。咱有齊全ê聖冊，所以知chit號ê道理比約伯ê朋友不止khah明。
Koh一項；咱看見人tú著災禍， m̄-thang連鞭拍算是歹人，來濫糝責備伊著體貼伊ê艱苦，討e祂憂悶，替伊祈禱。
Koh一項；別人bōe看見咱ê心，設使伊無公道疑騃咱，咱m̄-thang受氣，著吞忍，將家己ê代誌來託重上帝。伊ta̍k項知，到時ōe替咱申冤。
Koh一項；咱tú著艱苦，愛得著安慰，第一要緊著想救主ê代誌。救主是甚物號ê款，替咱怎樣，約伯猶未知到明，咱知不止明，不止thang信救主既然替咱放捒性命，來贖回咱，的確路尾ōe攏總救咱。想chit號ê道理kiám bōe得著大安慰？

Hí三個朋友kap約伯辯論ê時， iáu有一人tī-teh ，名叫以利護，是大智慧ê人。以利護khah少年，所以起頭靜靜坐， hō͘ khah老ê人代先講。
以利護聽見約伯家己分訴，無認罪，直直念家己ê業債，險險beh責備上帝無公道，以利護就拍算約伯驕傲； koh看見三個朋友taⁿ無話thang應。以利護心肝bōe khat得，姑不將起來講。
以利護所講ê道理亦是真好， o-ló上帝極大，威嚴，有權能，有智慧，用公義慈心來治理人ê代誌；所講chit號ê道理是較贏三人第一好聽ê話Koh有一項大要緊ê道理以利護講明白，就是講上帝有時降災禍， tiâu故意beh利益人ê品行， hō͘伊謙遜，反悔罪益發親近上帝來降服。
以利護亦有講贖罪ê道理。伊teh議論人teh-beh沈淪，就講。有一個使者khah贏眾人，做中保，用上帝ê正義指示人，上帝就施恩款待人講，我已經替贖伊，免得伊死。
以利護亦有重重責備約伯，迫切勸伊著做謙遜，反悔罪，來降服祈禱上帝， hō͘上帝thang閣再施恩款待伊。以利護所講ê道理ta̍k項亦不止合做咱ê路用，咱著斟酌講究，來收khǹg心內常常數念。
以利護責備約伯檢采傷過頭，有á無咱bōe的確知，因為聖冊無明明講起。 Koh以利護講猶未明白， tī天裡有各樣ê兆頭，有雲霧，熾爁，雷tân ，報頭風，顯明上帝大威嚴ê款式，耶和華本身tùi約伯講， hō͘約伯無機會thang應以利護所講ê話。

耶和華tùi約伯所講，攏毋是親像三個朋友所議論辯駁約伯ê代誌，亦毋是親像以利護所講災禍ōe利益人，亦攏無應約伯沓沓所問啥事號伊tú著災禍，亦攏無講後來報賞，刑罰ê代誌。
耶和華不過講起家己所創造掌管萬物ê代誌；地有伊ê法度，海有伊ê法度，光暗，寒熱，風，雨，雹，雪，水，兵，霜，熾nà ，雷，雲霧，星神， ta̍k項ta̍k項有伊ê法度，攏總活命ê物，親像西，烏鴉，山羊，鹿，野驢，犀牛，駝鳥，鶴，孔雀，馬，覓葉，鷹鳥，河牛，鱷魚， ta̍k-ê ta̍k-ê有伊ê法度。耶和華就教約伯著想看chit號代誌， chit就教約伯著想看chit號代誌， chit號ê物，問伊有本事ōe按呢創造掌管， á是ōe知hiah-ê法度á無； nā無，怎樣敢kap大主宰對責？
約伯聽見上帝所講ê話，想上帝到chiah大，驕傲ê心連鞭無，變做謙遜，認家己是痟人ê人，攏無智慧，代先所講是戇戇ê話， taⁿ醒悟，怨恨家己ê毋著，坐tī塵埃火灰來反悔罪。約伯ê艱苦極傷重，到甚物時ōe soah ，伊攏毋知， iáu-kú心肝攏總降服上帝，出在上帝所濟，無beh閣再kap祂辯駁半句。約伯親像按呢歡喜降服上帝，就心肝連鞭大平安。
咱讀chit章，常常著記得家己小可，上帝是天地ê大主宰，萬項物是祂創造掌管。伊ê權能氣力，見識智慧，公平義理，仁愛，慈悲， ta̍k項無窮盡，人人tī祂ê面前著謙遜來認罪，著感恩來o-ló ，著敬畏來服事，攏總趁祂ê命令； nā tú著重重艱苦ê代誌不論知hit ê意思，毋知hit ê意思，著常常吞忍降服。伊是咱ê天父，咱是祂細囝，祂所做咱chit-tia̍p bōe曉得，後來攏總ōe知到明明。

約伯用謙遜ê心來認罪，出在上帝所做， ta̍k項beh吞忍降服，上帝就赦免伊， koh是恩款待伊。耶和華tùi約伯講話以後，就tùi Thê-bān人以利法講，我受氣你兩個朋友，因為你議論我，無講合理ê話，親像我ê奴僕所講ê ，就教in著用精牲來託重約伯獻祭替in祈禱。
Hit-tia̍p了後約伯ê災禍攏soah ，身軀勇健，家內興旺，得著財物比代先重倍khah濟， koh生七ê後生，三個查某囝，歲壽食到長長才善終。
咱看chit章，就記得使徒雅各所講ê話，講，咱拍算ōe吞忍ê人有福氣，恁bat聽見約伯ê吞忍，知主路尾怎樣款待伊；明明是主大慈心憐憫人。
咱nā學約伯路尾ê款式，攏總來降服上帝，咱亦ōe親像伊得著大福氣；第一要緊就是ōe得著心肝平安，上帝赦免咱， kap咱和，鑒納咱祈禱ê話，亦准咱替別人求。咱ê艱苦亦ōe變做利益， m̄-nā一世人得著恩典，死後ōe享受永遠活ê福氣。

約瑟kap伊ê兄弟過身濟濟年，以色列人tiàm埃及國生湠真濟，大興旺。
有一個新王坐位，無念著約瑟ê功勞，怨恨以色列ê人，殘忍款待， hō͘ in做奴才，設督工勉強以色列ê人著磨做工，無一時閒。 Chit ê王拍算歹款待以色列ê人ōe漸漸衰微； nā是上帝代先允亞伯拉罕，講beh hō͘伊ê後裔加添濟濟親像天頂ê星，親像海邊ê砂攏bōe算得； koh對伊講，到第四代， beh chhōa伊ê囝孫koh來迦南地徛起。上帝常常數念伊代先所應允ê話，所以王雖罔beh剿滅以色列ê人，亦攏無法得伊ta-ôa ； ná歹款待，以色列ê人nā添ná濟。
王看見以色列ê人加添益發濟，就吩咐抾姊母，講以色列ê人nā生ta-po͘囝，著害死。抾姊母m̄趁王ê意思。王就命令眾百姓，講以色列ê人所生ê ta-po͘囝攏著hiat落河浸死。
Hit-tia̍p有一個婦人人，是贖利未族敬畏上帝，生一個囝，生成不贖，毋甘浸死，愛救伊ê性命； khǹg到三月日久，後來khah大漢khǹg bōe密，就抾蘆竹仔來做一kha箱，用瀝青油來糊， hē tī河邊蘆葦ê中間。伊ê老母bōe-ōe koh照顧伊，就託重上帝照顧伊。
Hit時chit ê嬰仔ê大姊，名米利暗，遠遠teh徛，看伊ê小弟ōe怎樣。過無偌久，米利暗看見幾若人來。指幾人是甚物人？就是法老王ê查某囝kap伊ê女婢， beh來河裡洗身軀。 In攏無看見嬰仔ê大姊，總是嬰仔ê大姊已經看見in ，亦ōe聽見in所講ê話看見in來就替嬰仔不止驚，因為驚見伊ōe講hō͘法老知，法老王就ōe教人來浸死chit ê嬰仔。
法老ê查某囝teh行河墘忽然看見一kha箱，就教女婢kōaⁿ起來，掀開看；嬰仔看見生份人濟濟，就驚teh háu ，法老ê查某囝毋是親像伊ê老父ê心肝；看見chit ê細囝，就可憐伊，講是希伯來人生ê 。米利暗聽見就行進前去問伊講，我來去叫希伯來ê奶母來育chit ê嬰仔，好mah ？法老ê查某囝講，好。米利暗連鞭tò去，叫伊ê老母。來ê時，法老王ê查某囝就kā伊講，你抱去替我照顧，我beh hō͘你工錢。嬰仔得著伊ê老母koh抱伊，就不止歡喜。 Khah大漢ê時，伊ê老母常常牽伊去hō͘法老王ê查某囝看。法老王ê查某囝不止疼伊，掠做伊家己ê囝， kā伊表名叫做摩西。摩西兩字ê意思就是「 Tùi水求起來」。
Chit ê摩西ê代誌不止奇怪，親像早日約伯ê代誌亦是奇怪， hō͘咱知上帝的確聽見伊ê百姓祈禱。
摩西出世ê時，伊ê老母心真煩惱，因為伊知法老王ê命令不止嚴。伊ê心teh拍算，毋知著怎羊才會保護chit ê囝， Hit時敢有求上帝，上帝就指示伊用甚物風法；亦開法老王查某囝ê心， hō͘伊合意chit êgín- ná ，上帝真正是疼細囝，親像耶穌有講，天父毋愛失落一個細囝。

法老ê查某囝不止疼摩西，愛伊做學問ê人，所以叫埃及國聰明ê人來教示伊。
Hit時埃及國有濟濟博學ê人，總是m̄-bat真ê學問，無拜真ê上帝。 In hiah-ê人攏拜鳥獸，牛，羊，狗，貓，拜chit號ê物。以色列人tiàm tī埃及國記得in ê祖亞伯拉罕，以撒，雅各所拜ê上帝。摩西ê老母敢有教示伊拜上帝，常常替伊求天父， hō͘伊無tú著迷惑，來用專心敬拜上帝。上帝聽伊ê老母祈禱，用聖神來感化摩西ê心， hō͘摩西知世間ê富貴bōe-ōe hō͘伊平安， bōe救伊ê靈魂； koh hō͘伊想救主ê代誌，來向望後來ê報賞。
法老王ê查某囝款待摩西做家己ê囝，愛用家伙攏hō͘伊； nā是摩西毋愛祂甘願kap上帝ê百姓受艱苦，毋愛享受暫時ê快樂。使徒約翰亦勸咱心肝m̄-thang ǹg世間ê物件。咱nā貪家己ê快樂，錢財， kap權柄， khah過頭tī疼上帝，就bōe-tit-thang做祂ê囝兒。咱的確著盡心疼上帝，祂才會tī ta̍k所在照顧咱， hō͘咱真ê福氣，到死ê時帶咱入天堂。耶穌teh教示祂ê學生亦有講，莫得積聚錢財tī地裡，蟲ōe食， sianōe拍歹，賊ōe揻空偷提ê所在；著積聚錢財tī天裡，蟲bōe食， sian bōe拍歹，賊bōe揻空偷提ê所在。
摩西大漢ê時，去見伊ê兄弟以色列人；看見in擔硩不止艱苦。有一日伊看見埃及人teh拍以色列人，擋bōe-tiâu ，看無人tī-teh ，獨獨in兩人若定，摩西就起手拍死埃及人，用砂來tâi身屍。摩西行chit ê代誌敢是毋著，所以後來濟濟年艱苦。
第二日koh出去，看見以色列人兩人teh三拍。摩西看見in按呢行，心不止憂悶，因為上帝ê百姓應該著相疼。摩西看一人khah毋著，就問伊講，你啥事拍你ê同伴？應講， Chī-chūi設立你做官府來甚破ⁿ阮？你beh拍死我親像拍死埃及人mah ？摩西聽見chit句話就驚，因為伊拍算人ōe知昨幕日所做ê代誌，驚了hō͘法老王受氣，的確害死伊ê性命；按呢毋敢tiàm埃及，就走去Bí-tiân ê話。
到tè ê時來坐tī井邊，有幾若個查某gín-ná來， chhōa羊群來食水摩西就幫贊in上水。
Hit幾若個查某gín-nátò去ê時，就kā in ê老父名Liû-jíⁿ講，有一人不止好款待阮，幫贊阮樹ⁿ水。 Liû-jíⁿ聽見伊ê查某囝講摩西ê代誌，就連鞭差人請摩西來食。 Liû-jíⁿ愛摩西kap伊saⁿ-kap tiàm ，摩西歡喜； Liû-jíⁿ就用伊ê查某囝Se-phò-lat匹配摩西。
摩西hit-tia̍p無koh親像在早tiàm埃及hiah好額，伊是teh幫贊丈人飼羊；雖然有艱苦， iáu-kú知上帝有權能ōe照顧伊；伊疼上帝khah過頭tī埃及國ê財寶。
摩西離開埃及了後，以色列ê人猶原艱苦到極，求叫相tè ，上帝憐憫， koh數念早所應允亞伯拉罕，以撒，雅各ê話。

有一日摩西chhōa in丈人ê羊群去tī和列ê山thang食草。忽然看見大各樣ê代誌。有大光teh照，伊kia̍h頭去來看，看見刺phè teh燒，亦攏bōe度。摩西看見按呢不止奇怪，就講，怎樣刺phè teh燒無度，我beh去看甚物意思。來到ê時，聽見有聲tùi刺phè內出， teh叫伊，講，摩西ah ，摩西ah 。應講，我tī chia 。 Hit ê聲koh講，著褪你ê話，你所徛ê所在是聖ê地，我就是上帝，就是亞伯拉罕ê上帝，以撒ê上帝，雅各ê上帝。摩西聽見就大驚。上帝kā伊講，我已經看見我ê百姓受艱苦，亦有聽見in祈禱； taⁿ beh差你去見法老王，來chhōa我ê百姓出埃及。摩西應講，我是甚物號人， thái-thó敢去見法老王， chhōa以色列ê人出來？上帝講，我beh kap你tī-teh ，你著kā以色列人講，是我差你。設使法老毋聽我ê話，我就責罰伊，降災禍tī埃及國hō͘伊放我ê百姓出。
摩西驚以色列ê人毋信伊ê話：上帝就kā伊講，著將你ê枴仔hiattī地裡，摩西趁上帝ê話，枴仔連鞭變做蛇，摩西驚走。上帝kā伊講，伸手掠蛇尾。摩西掠去來，猶原變做枴仔。上帝koh講，將你ê手穿入衫仔內心肝頭。摩西趁，手連鞭變做癩ko 。上帝kā伊講，手koh穿入。摩西趁，手猶原好好。上帝kā伊講， thang行chit號ê神跡hō͘以色列ê人看來信，設使iáu-kú毋信，就thang溶埃及河ê水，摒tī ta ê地，連鞭ōe變做血。摩西iáu-kú毋愛去，講，我無口才， bōe曉得講話。上帝講， Hō͘人有嘴舌ê是chī-chūi ？ hō͘人ōe臭耳人， ōe啞口， ōe看見， ōe青盲，是chī-chūi ？ Kiám毋是我耶和華mah ？你著去，我ōe教示你怎樣著講。
摩西應該著記得上帝有權能ōe幫贊伊，伊nā肯聽上帝ê話，上帝的確幫贊伊。咱第一要緊ê是著聽上帝ê話。摩西猶原毋愛去， hō͘上帝受氣；上帝koh kā摩西講，你ê兄亞倫有口才ê人，我hō͘伊kap你saⁿ-kap去，我beh教示恁兩人怎樣著講，怎樣著行。
摩西就tò去in丈人ê厝kap伊相辭， chhōa伊ê某kap兩個囝，用羊hō͘ in騎，就去埃及國。

摩西kap亞倫saⁿ-kap去見法老王，講，耶和華命令你著放以色列百姓去。法老王應講，我m̄-bat耶和華， m̄放in去；就命令督工ê人著教以色列人加添所做ê工。 Tùi按呢ta̍k人做攏bōe得來。督工ê人就拍伊，講，恁貧憚， ta̍k日限恁所做ê工，以色列ê長老去kā摩西講；摩西才求上帝。上帝kā摩西講，我有聽見百姓teh吐氣ê聲，記得在早應允亞伯拉罕，以撒，雅各ê話，我的確chhōa我ê百姓tó去迦南。
上帝用權能hō͘摩西，亞倫ōe行神跡tī法老ê面前。 In兩人入去見法老王，趁耶和華ê命令來行。亞倫hiat枴仔tī土腳連鞭變做蛇。法老王就召埃及ê司公來； chiah-ê司公亦hiat枴仔tī土腳，變做蛇； nā是亞倫ê蛇吞司公ê蛇。法老看見攏無要緊，猶原m̄放以色列人出埃及；所以上帝講，法老硬心， taⁿ著hō͘河水變做血來責罰伊。
埃及國有一條河，名叫尼羅， chit條河不止大路用，因為埃及國罕得落雨；天熱ê時河裡ê水ōe淹來浸土地khah軟， khah肥。水退人去種五榖。 Tùi按呢埃及人攏是倚靠chit條河。
埃及本是熱ê所在，上帝用chit ê法度。照顧chit國， hō͘ in thang種五榖。法老王kap埃及ê眾百姓，攏bōe曉得感謝上帝，毋知是上帝teh照顧in ；反轉拜hit條河做神，用禮物獻祭。上帝看見埃及人真驕傲，就定著意思beh責罰in ， hō͘ in所倚靠ê河變做血。
上帝才教摩西，亞倫著去河邊， kia̍h枴仔指河。指了，河裡ê水連鞭變做血； m̄-nā河裡ê水若定，就是溪，港，溝，堀，攏變做血；貯水攏總ê器具無毋是血。河裡ê魚攏總死；人亦無水thang啉，著掘河邊才有。司公用法術亦hō͘水變做血ê款式， nā是無權能ōe除去chit ê災禍。埃及人所拜ê河， taⁿ攏bōe照顧in ，反轉損害。上帝降chit ê災禍七日久才soah ， nā是埃及王攏無反悔來求上帝赦免。
上帝就koh講beh用田蛤仔ê災禍來責罰伊；就教摩西，亞倫著伸手指河。指了連鞭有濟濟田蛤仔tùi河裡出來滿地，跳入厝內，眠床內，灶內， hō͘眾人真艱苦。埃及人厚譴損，本有拜田蛤仔ê像，所以上帝hō͘ in知拜田蛤仔是無路用。
王就差人去請摩西，亞倫來， kā in講，請恁替我求耶和華hō͘田蛤仔無去，我就放以色列人去。摩西就求上帝，上帝准伊所求， hō͘ hiah-ê田蛤仔攏死。王有放以色列人去á無？無；猶原硬心毋聽摩西，亞倫ê話。
上帝教摩西，亞倫著kia̍h起手用枴仔拍塵埃， hō͘伊化做蠓仔。 Tùi按呢人kap精牲通身軀攏有蠓仔。司公用法術愛學chit ê款，攏bōe-ōe ，就tùi法老講， che是上帝所做；王猶原m̄反悔。
上帝教摩西著koh去見法老講，著放以色列人去， nā m̄ ，我beh hō͘濟濟胡蠅來陷害你ê百姓； nā是以色列人毋使tú著chit ê災禍。過日chit ê災禍就到，皇宮內kap百姓ê田園厝宅攏總受chit號ê災禍；以色列人攏無。法老王chit-tia̍p就驚，求摩西著替in求上帝趕chiah-ê河神去，伊就beh放以色列人出埃及國。摩西退去祈禱上帝；耶和華猶原照摩西ê話， hō͘胡蠅攏去。胡蠅去了，法老ê心益發硬， m̄放以色列人去， hō͘上帝koh-khah重重責罰伊。

上帝教摩西著koh去kā法老講，你m̄放以色列人去，我明仔日beh用瘟疫來害埃及人ê馬，驢，駱駝，牛羊；以色列人ê精牲攏毋使tú著chit ê災禍。過日chit ê代誌就到，法老ê心猶原硬，攏無驚。
摩西koh照耶和華ê命令捧火爐ê火灰ǹg天來掖。上帝就hō͘火灰變做塵埃。 Tùi按呢埃及眾人kap精牲通身軀攏生毒瘡；司公通身軀亦按呢， bōe-ōe徛tī摩西ê面前。 Chit ê災禍算是不止重， iáu-kú法老猶原m̄趁上帝ê命令。
摩西koh照耶和華ê命令kia̍h枴仔ǹg天，上帝就hō͘天落雹極傷重；所有ê樹木五榖攏浸折；雷大tân tī天裡，熾爁大熾tī地裡。
法老王hit時就真驚，差人叫摩西，亞倫緊緊來。來了，就kā in講，我真正有犯罪；耶和華是公義，我真歹請你求耶和華hō͘ chit ê雹熾爁，雷攏soah就放恁去。摩西才出去求上帝，上帝允摩西所求， chit ê災禍盡soah ； nā是法老koh硬心， m̄放以色列人去。
摩西照耶和華ê命令kia̍h枴仔允草蜢來。上帝就hō͘東風大起；明仔早起草蜢極濟到境內，遍遍有草蜢；樹葉，草菜， kap攏總青翠ê物食了了。法老看見chit ê災禍極傷重，就叫摩西，亞倫來。 Kā in講。我有大得罪恁ê上帝耶和華，亦有得罪恁本身； taⁿ著赦免我chí一擺若定，替我祈禱， hō͘我ōe脫離chit ê大災禍。摩西出去祈禱，上帝准伊所求， hō͘西風大起，吹到草蜢攏無； nā是法老閣再硬心，攏m̄放以色列人去。
上帝教摩西著kia̍h起手指天， hō͘埃及國烏烏暗暗。摩西趁，通國就暗摸摸，三日久人bōe-ōe相看見，定定tiàm厝內， m̄敢出門； nā是以色列人厝內有光。法老koh叫摩西講，恁thang去，獨獨精牲著留teh ， m̄-thang帶去。摩西應講，按呢bōe做得；某囝精牲kap阮攏總所有ê攏beh帶去。王聽見chit句話，就大受氣，趕摩西去，教伊m̄-thang來見伊ê面。摩西應，好，照你所講，我taⁿ m̄ koh見你ê面。 Koh講， Iáu有一項ê災禍上帝beh降落，比攏總代先ê koh-khah傷重；就是埃及tùi至尊貴到下賤， ta̍k家ê大囝ōe死； ta̍k號ê精牲頭上胎ê亦攏死； chit項ê災禍nā到，你hiah-ê人臣攏beh落來見我，仆tī我面前，講，求你kap跟綴你ê百姓攏出去，然後我beh出去。摩西講soah ，就出去。

摩西tùi王ê面前出來，去吩咐以色列ê人，講， Chit月初十日， ta̍k家著掠一隻清氣純全公ê羊仔，留到十四日下晡來刣，將血來抹門徛，門楣將肉ka-ⁿ̂g才來燒熟。 Beh食ê時著縖腰，穿鞋， kia̍h枴仔，親像tit-beh行路ê款式。
啥事將羊仔ê血來抹門徛kap門楣？是做記號，上帝hit暝beh拍死埃及ta̍k家ê大囝， nā到以色列人ê厝，看見hit ê血就ōe盤過， m̄害內面ê人。
以色列人ê逾越節就是hit暝起頭設立，然後年年守，來記念上帝用大權能救祂ê百姓脫離埃及ê艱苦。逾越節ê羊羔亦是觀照救主耶穌基督ê代誌。耶穌譬喻是上帝ê羊羔，清氣相，至聖，無弊病， hō͘人掠，釘死tī十字架，流血做贖罪ê祭獻。以色列人有血ê記號tī門外，就毋使驚死；按呢咱nā倚靠耶穌基督替咱流血ê功勞，亦毋使驚永遠ê死。
Hit暝通埃及國真大啼哭哀慘，因為王，人臣，眾百姓， ta̍k家大囝死，精牲頭上胎ê亦攏總死。法老就緊緊叫摩西，亞倫來， kā in講，恁kap以色列ê人攏總著緊緊離開我ê百姓，去服事耶和華；牛羊亦thang帶去。埃及眾人亦迫in去。以色列ê人kā埃及人討金，銀，首飾，衣裳真濟，才背teh趕緊行。
雅各一家早來埃及只有七十外人若定； taⁿ出埃及ê時，勇健ê人有六十萬人，其餘無算。 Tè in行ê人不止濟，精牲亦真濟。按呢有應驗上帝在早所應允亞伯拉罕ê話，講伊ê後裔ōe去外國， tī-hia受真濟ê艱苦，歷過四百年；到hit-tia̍p ōe得著錢財，物件tò來迦南地。
雖然法老hō͘ in艱苦，出力陷害，攏bōe成。四百三十年明白，上帝用大權能救祂ê百姓， sòa責罰in ê對敵。咱想上帝chit號ê款式， ta̍k項ōe ， ta̍k項知， ta̍k項公義， ta̍k項照代先所講ê話；咱心肝應該敬畏上帝，倚靠祂，趁祂ê命令； m̄-thang學法老ê款式，激起上帝受氣。
上帝hit暝拍死埃及人，以及精牲攏總ê大囝， nā是以色列人以及精牲攏總hō͘祂保全性命。因為按呢上帝命令摩西講，以色列族ê中間凡若頭上胎ê ta-po͘囝， kap頭上生公ê精牲，攏總屬tī我，著叫做聖ê物，獻hō͘我。
以色列人hō͘法老放in去，就聚集tī Lân-sek ， tùi hia去，行到Sò͘-kat 。摩西照約瑟在早所吩咐ê話，帶伊ê骨頭去， thang埋葬tī迦南ê地。
Tùi埃及到迦南，大路無偌遠。 Hit條路是tùi腓利士ê地， nā是腓利士ê人， hit時強猛。以色列人做奴才chiah久，心肝小膽，毋敢kap強猛ê人相刣。上帝就chhōa in彎斡ê路， thang受教示，經過試煉，到ōe堪得入迦南ê地，設立國。親像按呢，上帝召人來做百姓，無連鞭接納伊tī天堂，是hō͘伊經過濟濟試煉，受教示，到ōe堪得有份聖徒ê業。
已經近曠野，上帝創一條雲，親像柱ê款式，來chhōa路。 Hit ê雲柱，日時來看是親像雲，暝時是光光親像火， hō͘ in暝日攏thang行。
百姓tiàm tī曠野四十年久， hit ê雲柱常常kap in tī-teh 。雲柱進前，百姓就上路行；雲柱停，百姓就停來搭布棚。咱tiàm tī chit世間，親像以色列人tiàm tī曠野，親像詩講，「咱人暫蹛地面上， ná tī曠野一般樣。」
上帝chit-tia̍p無用雲柱chhōa咱，總是有用聖冊hō͘咱ōe bat天ê路， koh賞賜聖神保護幫贊咱行；咱ta̍k日著看聖冊， ta̍k日著求聖神幫贊，才毋使迷路。

以色列人照上帝ê命令tùi Í-têng koh行，斡到Pí-khap-hi-lio̍k ，近海邊搭布棚。
法老王kap伊ê人臣反悔，毋甘願失落做工ê人chiah濟；法老就揀馬車六百張， koh聚集兵馬不止濟，去追。追到紅海邊，才著。
Hit時以色列ê人teh歇睏，心不止平安；忽然看見法老kap真濟兵丁追來，就驚到極。求叫耶和華ê名； koh kā摩西講，你啥事chhōa阮出埃及， hō͘阮死tī chit ê曠野？阮tī埃及ê時， kiám無kā你講， m̄-thang攪擾阮，罔hō͘阮服事埃及人mah ？因為服事埃及人比死tī曠野是khah好。
按呢chiah-ê百姓攏無想上帝kap in tī-teh ，連鞭bōe記得祂ê大權能，來嫌摩西，實在大毋著； nā是摩西無受氣，來安慰in ê心，講，恁毋使驚；耶和華ōe替恁交戰，恁thang靜靜徛teh聽候；今仔日所看見ê埃及人，明仔日無koh看見。
耶和華命令摩西教百姓起身， m̄-thang延遷； nā是無路thang去，頭前有海，後面有軍兵；海無橋，攏bōe行得，亦無船thang過去， taⁿ beh怎樣？上帝koh顯明祂ê大權能，將雲柱移去後面隔斷軍兵。雲柱ǹg以色列人hit面光， ǹg軍兵hit面暗，軍兵通暝攏bōe攻擊以色列人。
上帝教摩西kia̍h枴仔指海，連鞭大風起，吹開海裡ê水；海裡有一條乾路，雙爿ê水親像徛牆，以色列人tùi hit條乾路行，直直過去。
埃及ê軍兵看見，就追， tè in落海；到海中，上帝拍亂in ê隊伍，褪in ê車輪， hō͘伊僫行；軍兵大驚， beh走倒轉。 Hit時海水合倚，軍兵攏總沉死。
上帝用chit號ê大權能刑罰埃及人。以色列人看見，就敬畏深信耶和華上帝，亦信摩西。摩西就做一首詩hō͘ in來吟， o-ló感謝上帝。
以色列人起身koh行，經過曠野三日ê路，攏無看見水；行到Má-lat才看見； bōe啉得，是苦味。 In koh哀怨摩西講，阮chit-tia̍p beh啉甚物？摩西本身無法得，就求叫耶和華。上帝hō͘摩西看見一枝柴，摩西抾起來hiat落水，水變做汫。
百姓到chiah拗蠻， tú著艱苦連鞭嫌摩西，摩西ōe吞忍，實在是奇怪伊；總是上帝吞忍ê心萬倍koh-khah奇怪伊。祂做咱ê天父常常照顧保護咱；咱做祂ê細囝，常常不孝；祂iáu-kú吞忍，實在有慈心萬倍較贏父母。上帝m̄-nā吞忍， koh設法度救咱， hō͘祂獨生ê囝替咱贖罪， chit號ê恩典僫得講。
上帝tī Má-lat設法度來試百姓，講，恁nā趁我ê命令，我就照顧恁，埃及人所tú著ê災禍，攏毋使tú著。
百姓koh行到Í-lîm ； chit所在好thang歇睏，有水泉十二堀，棗樹七十欉。

以色列人tùi Í- lîm koh行兩個路站到信ê曠野，就無thang食；已經離開埃及約略一月日，所帶來ê米糧敢有食了。耶和華早濟濟擺顯明慈心，用大權能來照顧in ，救in ê艱苦， chit-tia̍p百姓koh tú著艱苦，應該謙遜ê心吞忍，來祈禱託重上帝。可惜百姓tú著chit ê艱苦，連鞭koh起詈念ê心，嫌摩西，亞倫講，情願耶和華hō͘阮死tī埃及， hit時有肉到滿鼎，有餅thang食到飽， nā是恁chhōa阮到chit ê曠野， beh hō͘眾人餓死mah ？
百姓按呢嫌摩西，亞倫，實在是嫌上帝，惹大受氣； nā是上帝大慈心，憐憫in ê艱苦，所以無連鞭降刑罰，不過顯明大榮光ê款式hō͘ in驚，用嘴來責備in ；隨時用大權能hō͘ in有物thang食；就是營盤內外， ê-hng時鵪鶉濟濟飛來，眾人thang掠來做肉；早起時露水tú仔ta ，有細粒ê物，親像霜滿土腳，親像芫荽籽，色緻白，味素甜甜，親像蜜餅。
Chit號物以色列人未bat看見，就叫做Má-ná 。摩西kā in講， Che是耶和華hō͘恁thang食ê餅； ta̍k早起ta̍k人thang照家內欠用來抾， m̄-thang留到明仔再。有人m̄趁，留teh就生蟲，臭味，攏bōe食得。摩西koh講，第六日有thang抾重倍，所beh用ê thang煮來食，有chhun-ê留到明仔日bōe變歹；明仔日是耶和華聖ê安息日， má-ná無降落， hō͘恁thang守安息日。到第七日，有人m̄信，就出去beh抾，抾無，空空著磨， koh hō͘上帝責備in講，你m̄趁我ê命令，我ê誡律， beh到甚物時？
咱看chit節，安息日著斟酌守。拜六ta̍k項代先備辦，到禮拜日攏毋使做工； thang敬拜上帝，聽道理，養飼良心。
以色列人tiàm tī曠野四十年久，檢采有時無物thang食，常常有má-ná thang抾。 Che是hō͘咱知上帝的確ta̍k時照顧祂ê百姓，咱常常thang倚靠。 Chit ê má-ná聖冊叫做「天降落ê餅。」按呢ōe觀照救主，祂是天降落活命ê餅，養飼人到永遠活。
以色列百姓iáu-kú tiàm tī曠野teh食má-ná ê時，亞倫照上帝ê命令抾淡薄lok tī金壺，收tī上帝ê布棚至聖ê所在， hō͘後代ê人thang數念chit ê代誌。

以色列人照上帝ê命令離開信ê曠野，行幾若個路站到里腓程，無水thang啉。百姓一下tú著嘴乾ê艱苦，連鞭bōe記得上帝ê大恩典，閣再起怨恨ê心，擾亂， kā摩西講，著hō͘咱阮水thang啉；啥事chhōa阮出埃及， hō͘阮kap囝兒，精牲嘴乾到死？
摩西真艱苦，祈禱上帝講， Chit ê百姓teh-beh用石頭tìm我， taⁿ beh怎樣？上帝教伊著kia̍h hit枝枴仔， chhōa百姓ê長老去到和列山，將枴仔來摃石磐，水就流出。摩西照上帝ê命令行，得著水hō͘百姓thang啉。
百姓tiàm tī里腓程ê時，亞馬勒族ê軍兵來beh攻擊in 。摩西吩咐約書亞著揀勇壯ê人出去kap亞馬勒ê人相刣，摩西chhōa亞倫， Hō͘-jíⁿ上山頂；摩西手kia̍h枴仔伸去，求上帝幫贊祂ê百姓。枴仔伸起，以色列ê人就較贏；枴仔放落，亞馬勒人較贏。摩西定定伸起枴仔，手酸放落來。亞倫， Hō͘-jíⁿ扛一塊石來， hō͘摩西坐teh ；兩人雙爿徛，扶起摩西兩枝手到日落ê時。上帝准摩西所求， hō͘以色列人大刣贏。古早人祈禱，是手kia̍h kôan 。
人對敵上帝ê百姓，路尾的確輸；毋是因為百姓家己ê氣力，是因為上帝幫贊。百姓愛上帝幫贊，應該著迫切祈禱無soah ，才會得著。咱ta̍k人心內有私慾，譬喻是對敵， beh害咱ê心神。 Koh有魔鬼做咱ê對敵，常常chhē縫， beh引誘咱行毋著， bōe行天ê路， chit號對敵，咱攏無氣力ōe較贏，佳哉上帝歡喜賞賜聖神幫贊，總是咱著迫切求，才會得著。
亞馬勒族是以掃ê後裔， tiâu故意來攻擊上帝ê百姓，上帝就定著ê意思，後來beh攏總剿滅亞馬勒族tī地面上，教摩西著將冊來記載， hō͘後代ê人thang知。到撒母耳ê時陣就應驗，亞馬勒族hō͘以色列人攏總剿滅。
以色列ê人tī里腓程刣贏亞馬勒ê軍兵，摩西就搭壇，號做「耶和華尼西」。尼西ê意思是相刣ê旗， hō͘咱想著倚靠耶和華才會較贏對敵。

摩西猶未chhōa以色列ê百姓出埃及，代先差伊ê某Se-pho-lat ， kap兩個囝， tò去Bí-tiân ê地，是外家tau ，暫時蹛。摩西ê丈人葉羅聽見上帝有用大權能， hō͘摩西chhōa以色列人出埃及過紅海來，葉羅就chhōa Se-pho-lat kap兩個囝來見摩西，摩西聽見，就用好禮貌出去迎接in ， chhōa in入布棚。
Chit ê葉羅有人講是Se-pho-lat ê老父，有人講是Se-pho-lat ê兄， chit ê代誌咱bōe-ōe決斷知；大半敢是老父。
摩西將耶和華所行ê各樣ê代誌來救祂ê百姓脫離埃及人ê手，亦tī路裡常常照顧，攏總kap葉羅講，葉羅聽見真大歡喜，來o-ló耶和華上帝極大khah贏攏總ê神明。葉羅將燒祭來獻hō͘上帝。亞倫kap百姓ê眾長老聚集kap葉羅食餅tī上帝ê面前。
過日摩西坐位審判，料理百姓ê代誌，百姓徛tī摩西ê身邊， tùi早起到ê-hng ， hō͘摩西無一時閒。葉羅看見，拍算無妥當，驚了摩西擋bōe-tiâu ，就勸伊揀有才能誠實無貪心敬畏上帝ê人，設立in做官，有ê khah大，有ê khah細， thang料理百姓平常ê代誌； nā是百姓khah大ê代誌thang請教你，你猶原將上帝ê誡律，法度，禮數，來教示眾人。摩西聽見葉羅ê話不止好，就來趁，有揀妥當ê人thang掌管百姓，有ê管一千人，有ê管一百人，有ê管五十人，有ê管十人。
葉羅tiàm hia無偌久，就kap摩西相辭， tò去Bí-tiân ê地。摩西送伊起身。

以色列人離開里腓程，去到西乃ê曠野，紮營tī山腳。早前上帝用火燒刺phè出現，命令摩西去埃及chhōa百姓出來，是近chit ê所在。摩西已經趁命令chhōa百姓離開埃及，三月才到西乃山。摩西上山到上帝ê所在。耶和華tùi山裡叫摩西，教伊tùi眾百姓講，我責罰埃及人，扶持恁譬喻大鷹鳥用翼扶伊ê囝，是beh hō͘恁歸tī我， chit ê代誌恁親目看見， taⁿ恁nā beh趁我ê話，受我ê約，我著掠恁做寶貝，較贏萬國ê人， hō͘恁做祭司ê邦國，成聖ê百姓。
摩西落來，將上帝ê話，來kā百姓講。眾人同嘴應講，耶和華所吩咐，阮beh攏總趁。摩西閣再上山，將百姓ê話，來回覆。
上帝koh教摩西著落去吩咐百姓，今仔日，明仔再著斟酌備辦做清氣相，因為後日耶和華beh降落tī西乃山頂，顯明tī眾百姓ê面前。上帝koh吩咐著用籬笆來圍山腳， hō͘百姓bōe倚近，驚了ōe死，不論人，不論精牲， nā倚著的確著死；聽候哨角ê聲大tân ，就thang上山。
摩西落來吩咐百姓，百姓攏總趁，斟酌備辦。到第三日透早山頂有雷tân ，熾爁熾，烏烏密密ê雲，哨角ê聲極大tân ，遍營盤眾百姓gī-gī-chhoah ；摩西chhōa百姓出營盤去山腳，等接上帝。
耶和華tī火內降臨西乃山，山頂火燻密密，火燻chhèng起親像tùi火窯出，通山大振重。哨角ê聲tân久久， ná久ná大。摩西出聲，上帝用聲應伊。耶和華tùi山頂召摩西來，摩西就上去。
耶和華教摩西koh落去，警戒百姓m̄-thang盤過籬笆來偷看，驚了濟濟人ōe死。眾祭司雖然伊ê職份thang就近上帝， iáu-kú著設法家己清氣，才會免得惹上帝大受氣。祭司亦m̄-thang盤過去上山，獨獨摩西thang chhōa亞倫上去。
上帝顯明chit號至聖極威嚴ê款式，是beh hō͘百姓醒悟，想家己ê罪過，敬畏上帝，毋敢犯罪；亦毋敢凊彩就近上帝。人知上帝chit號ê款式iáu-kú無敬畏，反轉違逆祂ê命令，實在莽懂到極。
摩西按呢上落，將上帝ê話來kā百姓講明， koh將百姓ê話去回覆，是親像做中保， hō͘咱想耶穌基督ê代誌。伊是真實ê中保，比摩西萬倍khah尊貴。咱ê罪過重重，大惹著上帝ê受氣，不止著驚；總是上帝ê囝做咱ê中保，替咱擔當，替咱求；做咱ê救主， hō͘咱穩當，心肝thang大平安。

上帝降臨tī西乃山，用火燻，密雲，雷tân ，熾爁，地動，哨角ê聲，來顯明家己tī-teh 。上帝是神，所以無用甚物形像ê款式hō͘百姓看見，獨獨有出聲hō͘百姓聽見。
摩西kap眾百姓teh徛tī山腳，上帝tī山裡出聲講：
我耶和華就是恁ê上帝， chhōa恁出埃及ê地，脫離奴才ê所在，我以外m̄-thang有別ê上帝。
Chí尾句就是十誡中間第一條，教咱著認耶和華做獨一真ê上帝， tī祂ê面前做謙遜，吞忍艱苦，盡心服事敬拜祂若定；著信祂，靠祂，疼祂， ǹg祂，為祂，榮光祂； m̄-thang另外拜神佛，木主，天使，聖徒， á是不管萬項所有ê ；亦著放捒攏總異端，邪術，譴損ê代誌；著tùi上帝khah對重萬項物，攏m̄-thang一點仔違逆祂ê旨意。
上帝獨獨一個，是天地ê大主宰，萬物ê源頭，自然而然ê神，無有起頭，無有煞尾， bōe移易； ta̍k所在tī-teh ， ta̍k項知， ta̍k項ōe ；至慈悲，至公義，至聖，清氣相，鑒察人所行，所講，所想ê好歹；所以人人著專心敬畏，欣慕，倚靠上帝，歡喜降服祂ê管轄，攏總趁祂ê命令，照祂ê法度來敬拜服事。
人無chit號ê心，無chit號ê所行，檢采攏無服事上帝，檢采將別項來敬拜，檢采對重別物khah對重上帝， che攏總是犯著十誡ê頭一條，大惹上帝ê受氣。
Chit號ê道理是自然ê道理，攏無thang辯駁；總是上帝愛益發勉勵祂ê百姓來趁，就猶未講起誡律，代先講起祂ê大恩典，就是chhōa出埃及ê代誌。以色列人tī埃及做奴才，上帝用大權能敨放in ，以色列人kiám毋著用大感恩ê心服事上帝，攏總照祂ê旨意來行？何況咱本做魔鬼ê奴才，一世人bōe-ōe倚上帝，上帝用koh-khah大ê權能， hō͘咱得著敨放，就是差祂獨生ê囝落來世間替咱贖罪。 Koh歡喜賞賜聖神感化咱ê心， hō͘咱一世人thang服事上帝，路尾thang上天堂得著久長ê福氣。咱kiám毋著比以色列人koh-khah大感恩來服事上帝，盡力趁祂攏總ê法度mah ？
上帝koh講：
M̄-thang雕刻偶像來chhāi ；不論頂面tī天裡，下面tī地裡，地下tī水裡攏總ê物， m̄-thang裝in ê像， m̄-thang拜in ， m̄-thang服事in ；因為我耶和華，你ê上帝，是志氣劇烈ê上帝，人怨恨我，就歸咎in ê罪， tùiin本身到囝孫三四代；人nā疼我，守我ê誡命就施恩到講千代。
Che是第二條誡，教咱攏m̄-thang創上帝ê像，亦m̄-thang用別物ê像來拜，講是拜上帝。上帝是神，咱拜祂著用神用誠實。上帝亦是大主宰，獨獨祂ōe設法度hō͘咱來拜祂，咱m̄-thang自專；所以人beh服事上帝著斟酌照聖冊所教示ê法度，攏m̄-thang用別物ê法度。
上帝koh講：
你ê上帝耶和華ê名m̄-thang濫糝用；人nā濫糝用祂ê名，耶和華無m̄算伊ê罪過。
Che是第三條誡，教咱不止敬畏上帝ê名，攏m̄-thang侮慢； m̄-thang凊彩講起， m̄-thang用來咒讖詈罵， á是干證無影kap無要緊ê代誌； beh敬拜上帝心肝著虔誠敬畏，嘴m̄-thang濫糝凊彩講。
上帝koh講：
著記念安息日來守做聖；六日著做你攏總ê工課， nā是第七日是耶和華你ê上帝ê安息日。 Chit日你kap你ê囝，查某囝，你ê奴僕，女婢，精牲， kap tiàm你地界ê外邦人，攏m̄-thang做工；因為六日內耶和華創造天，地，海kap內面所有攏總ê物，第七日歇；所以耶和華賜福tī安息日， hō͘伊成做聖日。
Che是第四條誡，教咱著斟酌守禮拜日。 Hit日放soah世間ê事情，才有閒thang行敬拜上帝ê代誌。著看聖冊，聽道理，來養飼良心；著感恩ê心o-ló上帝，著迫切ê心祈禱，著chhē機會thang教示別人，引chhōa人saⁿ-kap行天ê路；著安慰憂悶ê人，救艱苦ê人。 Chit號ê代誌不止合安息日ê意思。
上帝設立安息日實在是大恩典beh利益人；咱照法度來守，就得著心內大利益， thang向望ōe利益濟濟人，亦路尾thang上天堂享受久長ê安息tī上帝ê面前。
耶穌用幾句包含ê話來講起頂面四條要緊ê意思，就是講。著盡你ê心，盡你ê性，盡你ê意，來疼主你ê上帝。

上帝koh講，著敬你ê老父kap你ê老母，才你ê年日ōe久長tī耶和華你ê上帝所賞賜你ê地方。
Che是第五條誡，教咱著有孝降服父母，敬伊，照伊好ê教示來行；檢采父母m̄好款待咱，咱著吞忍， m̄-thang忤逆。父母艱苦，老，憂悶，咱著歡喜慇勤照顧幫贊安慰in ，攏m̄-thang刻薄款待。
父母iáu tī-teh ，囝不孝，到死ê時來創木主，做功德，按呢kiám ōe補代先ê不孝mah ？ bōe ； chit號攏bōe利益父母， koh人按呢行， m̄-nā犯著chí第五條，亦是犯著頭一條。
父母亦著疼伊ê囝兒，不論ta-po͘ ，查某，攏是平平生，著平平疼，盡氣力照顧教示，父母無照顧囝兒，檢采拍死，檢采hiat捔， che m̄-nā犯著chí第五條誡，亦犯著第六條誡，上帝看做是害死人ê罪。
Chit ê第五條誡，雖然講起父母kap囝兒相款待若定， iáu-kú有包含官府kap百姓，序大kap序細相款待ê本份。做序細著敬序大，做百姓著敬官府；做序大著疼序細，做官府著疼百姓。
上帝koh講：
M̄-thang害死人。
Chit ê是第六條誡，教咱m̄-thang陷害，著保惜人ê性命。上帝創造人是照家己ê款式，按呢人害死人，序大得罪上帝。上帝命令hit號人的確著死，所以設立有司官thang刣死行兇ê人。
第一起頭行害人ê罪，就是Kai-ún害死小弟。啥事害死伊？是因為怨妒伊ê心，看見小弟。啥事害死？是因為怨妒ê心，看見小弟所做是好，家己所做是歹。
Chit ê第六條m̄-nā禁咱m̄-thang害死別人，亦m̄-thang害死家己； m̄-nā m̄-thang害人到死，亦m̄-thang想愛陷害人ê意思；攏m̄-thang怨恨惡妒ê心，著相疼，相照顧。使徒約翰講，「怨恨兄弟ê人是親像行兇。」照耶穌ê教示，人無緣故來受氣伊ê兄弟， á是詈罵兄弟，是犯著chit ê第六條。
上帝koh講：
M̄-thang行姦淫。
Chit ê是第七條誡， hō͘咱知淫亂ê代誌是真lâ-sâm ，上帝極怨恨，咱亦著極怨恨。男女猶未照法度嫁娶， m̄-thang相倚；已經嫁娶，丈夫著疼伊ê某， m̄-thang離伊，亦m̄-thang koh娶別人。婦人人著順服丈夫， m̄-thang放捒伊，亦m̄-thang tè別人。咱ê身軀是聖神ê殿，所以著清氣， m̄-thang bak lâ-sâm 。不論嫁娶，猶未嫁娶，攏總著廉恥氣節，免得惹著上帝ê受氣。照耶穌ê教示，人看見女色來去私慾，是犯著chit ê第七條誡。
上帝koh講：
M̄-thang偷提。
Chit ê是第八條誡， m̄-nā禁攏總明明做賊偷提ê代誌，亦有禁攏總歹計謀， kap奸巧ê法度，來得著人ê錢財物件；按呢生冤枉人，搶劫人，騙人，親像用短ê尺，輕ê稱，細ê斗， koâiⁿ ê價，低ê貨，做手，歹錢，歹銀，放重利， kap攏總不義ê步數來得著人ê財物， che攏總是犯著chit ê第八條。
咱m̂-thang偷提人ê財物，反轉著常常圖謀看ōe利益人。使徒保羅講，人代先偷提，莫得閣再偷提，寧可著磨gâu做工，到ōe幫贊欠缺ê人。
上帝koh講：
M̄-thang做白賊ê干證，克虧你ê厝邊。
Chit ê是第九條誡，禁攏總白賊ê代誌； m̄-thang誣賴人， m̄-thang講尻脊後ê話誹謗人，人ê名聲咱著保惜， m̄-thang拍歹；不論kap人交陪，做生理，辦代誌，常常著老實， m̄-thang講出一點仔無影ê話。聖冊講，白賊ê話kap騙人ê代誌攏總tùi魔鬼出， hō͘上帝激怨恨，所以講白賊ê人著沈淪， bōe上天堂。
啥事講一句「你ê厝邊？」是beh hō͘咱記得世間萬萬人平平是上帝所創造ê ，攏總tùi始祖出，大家做兄弟，著相疼。
上帝koh講：
M̄-thang貪你ê厝邊ê厝， m̄-thang貪你ê厝邊ê某，奴僕，女婢，牛，驢， kap你ê厝邊攏總ê物。
Chit ê是第十條誡，禁攏總貪心ê代誌， hō͘咱知上帝ê誡律是嚴嚴管到咱ê心底： m̄-nā禁止ta̍k項外皮歹ê所行，亦有禁止心內ta̍k項歹ê意思； m̄-nā吩咐ta̍k項好ê品行，亦有吩咐ta̍k項好ê性情。
Chí尾面六條要緊ê意思，耶穌用兩句話包含來講起，就是講，「著疼你ê厝邊親像疼家己。」
耶和華是咱ê上帝，咱著盡心，盡性，盡力，盡意，敬愛祂；人是咱ê厝邊，咱著疼伊親像疼家己； che攏總是上帝十條ê誡律要緊ê意思，亦是自然ê道理，極好極嚴；人無chit號ê心，無chit號ê所行， kiám毋著擔當上帝重重久長ê受氣mah ？
可惜咱攏總已經犯著chit ê誡律，良心拍歹，無氣力ōe趁到盡； chit-tia̍p nā bōe趁，明明bōe補代先ê欠缺； taⁿ有甚物路thang閃避刑罰，得著恩典á無？感謝上帝差獨生ê囝來替咱攏總趁，亦替咱攏總擔當，咱倚靠祂ê功勞，上帝著赦免咱ê罪， koh賞賜聖神幫贊咱ê心愛攏總趁。

百姓看見西乃山頂烏暗，密雲，有熾爁，有雷，有哨角ê聲，山勢振重； koh tùi火中有上帝ê大聲講出十誡ê話；百姓大驚退開，毋敢倚近，毋敢聽耶和華ê聲，就求摩西講，你kap阮講，阮就ōe聽； m̄-thang hō͘上帝kap阮講，驚了ōe死。摩西安慰in講，毋使驚；上帝降臨試看恁， hō͘恁敬畏，免得犯罪。
百姓遠遠teh徛，摩西閣再就近上帝所tiàm密雲ê所在。上帝將濟濟ê法度kā伊講， beh hō͘百姓khah詳細知怎樣著服事上帝，怎樣著相款待，人犯罪怎樣著辦。上帝koh應允beh差一個天使kap in去， chhōa路照顧保護in ；百姓nā肯聽chit ê天使，就有福氣； nā違逆就著受罪。
Chit ê天使是耶和華ê使者，敢是上帝ê囝，在早有時借人ê像來出現；以色列人tiàm曠野ê時，用雲柱來出現；然後降生做人，替咱贖罪，就是咱ê主耶穌基督。
摩西將耶和華ê話來kā百姓講明，大家就允講，「耶和華所吩咐ê ，阮beh攏總行。」
摩西將上帝所講ê話來寫做冊； koh搭壇tī山腳，將幾隻牛來刣，獻做燒祭；用牛ê血一半來hiù tī壇裡，將冊來讀；百姓聽見就講，耶和華所吩咐，阮beh攏總趁來行。摩西才將所chhun ê血來hiù tī眾百姓， kā in講，耶和華講chiah-ê話kap咱立約， chit ê就是立約ê血。
按呢看，祭壇著抹血，才thang用來獻祭上帝，百姓亦著抹血，上帝才會kap in立約。 Che是hō͘咱知有罪ê人nā無贖罪攏無thang就近上帝。精牲ê血kiám ōe替人贖罪mah ？ bōe ；獨獨耶穌基督ê血才會。
亞倫， Ná-tap A-pí-hō͘ kap以色列ê長老七十人， hō͘上帝召in kap摩西上山，去見上帝。上帝出現ê所在大榮光ê款式，腳下親像青ê玉來平舖，親像天頂ê燦爛， hiah-ê人見著，來啉食tī上帝ê面前亦無tú著傷害。耶穌ê血洗清咱ê罪，咱亦ōe見著上帝。
上帝創兩塊石碑來刻十條誡，召摩西上來提落去。

摩西kap跟隨伊ê人約書亞上山，聽候六日久。有雲遮khàm山面；耶和華ê榮光出現tī山頂。到第七日上帝召摩西，摩西就上去，入雲內， tiàm hia四十暝日。
上帝用濟濟項教示摩西，吩咐著創一間布棚做耶和華ê殿。布棚ê款式著偌長，偌闊，偌koâiⁿ ，著用甚物來做。布棚內面ê器具，祭司ê禮服，設立祭司ê法度，禮數， chiah-ê代誌上帝吩咐摩西真詳細。啥事按呢？是beh hō͘咱知人服事上帝攏m̄-thang自專，著照上帝所教示ê法度； chiah-ê代誌物件亦觀照救主救人ê代誌。上帝koh吩咐著斟酌守安息日。
chiah-ê代誌吩咐明白，上帝將所刻ê石碑ho͘摩西。石碑有兩塊，雙爿有字，是上帝本身寫ê 。
百姓tiàm tī山腳聽候摩西久久，看攏無來，毋知tah-lo̍h去，百姓就請亞倫創上帝ê像thang chhōa in ê路。
亞倫應該著責備百姓，用道理教示in ， nā是亞倫小膽就趁百姓ê意思，教in著提金器hō͘伊。亞倫將chiah-ê金器來鑄做一隻牛仔ê像。百姓來看就講， Che是chhōa阮出埃及ê上帝。亞倫就起壇tī牛仔像ê面前，吩咐百姓，講，明仔再是耶和華ê節期。明仔透早百姓起來，將禮物來獻祭tī壇裡，坐teh啉食，起來跳舞tī牛仔ê面前。
照按呢看百姓ê意思，毋是beh放捒耶和華去拜別ê神，總是照拜偶像ê人ê款式來拜耶和華上帝，是tú-tú犯著第二條誡嚴嚴禁ê所行。
百姓到chiah緊攏bōe記得上帝ê誡律，連鞭背叛所結ê約，是極大僥險。
Chit ê代誌上帝攏總看見，教摩西著連鞭落去，因為百姓大犯罪，背約上帝，鑄牛仔ê像稱呼做chhōa in出埃及ê上帝，來獻祭敬拜；亦講，著hō͘我攏總剿滅in ，留你ê後裔成做大邦國。摩西不止疼百姓，就替in祈禱，求上帝著數念tú仔所行ê大權能救百姓出埃及； nā剿滅以色列ê人，驚了埃及ê人聽見ōe誹謗。 Koh著數念在早有應允亞伯拉罕，以撒，雅各beh將迦南ê地賞賜in ê後裔。上帝准摩西所求。咱亦有反背上帝ê誡律，佳哉有耶穌基督做中保替咱求，所以毋使剿滅。
摩西就提兩塊石碑落來約書亞ê所在。約書亞聽見百姓hōa-hōa-háu ，就kā摩西講，營盤有相刣ê聲。摩西講，毋是刣贏刣輸ê聲，是唱歌。
摩西近倚營盤，看見hit隻牛仔ê像，百姓teh跳舞tī牛仔面前。摩西就大受氣， hiat兩塊石碑拍破tī山腳。

摩西入城責備亞倫，問伊啥事做chit ê代誌， hō͘百姓陷落重罪。摩西用火來燒牛仔ê像，捶碎碎親像粉， hiat落水，教以色列人著啉。摩西徛tī營門叫講，敬奉耶和華ê人著來我這裡。利未族ê人連鞭聚集，摩西kā in講，以色列ê上帝耶和華命令著kia̍h刀入營內刣拜偶像ê人，不論兄弟，朋友，同伴，攏著刣死。利未人趁摩西ê話， hit日約略死三千人。
明仔日摩西kā百姓講，恁大犯罪， taⁿ我beh上去，看ōe求赦免。摩西koh上山，認百姓重罪，懇求上帝著赦免。上帝准摩西所求，寬容百姓，無beh剿滅；應允beh差祂ê使者猶原chhōa in ê路，總是無攏總赦免，就講聽候刑罰ê時到，就beh降責罰。
上帝吩咐摩西thang kap百姓去迦南ê地， in beh差一個天使tī恁ê頭前去趕出hit裡ê人， nā是我m̄ kap恁去，驚了tī路裡ōe剿滅恁。
摩西將上帝ê話kā百姓講，百姓大憂悶。摩西將一間ê布棚徙tī營盤ê外面，號名做聚會ê布棚。人beh求耶和華，著出營外去聚會ê布棚。 Tī chit ê布棚耶和華kap摩西對面講，親像人kap朋友講話。
摩西求上帝m̄-thang離開祂ê百姓，的確著kap in去。上帝准。摩西koh求愛目睭看見上帝榮光ê面。上帝准，講beh顯出祂ê德行，淡薄ê榮光hō͘伊看， nā是毋准摩西攏總看，驚了ōe死。上帝ê神，人ê目睭thái-thó ōe看見？上帝亦是至聖，祂ê本質無窮盡，人iáu-kú tiàm世間， nā看見， kiám ōe抵當mah ？聽候到天堂才會堪得見著上帝。

上帝吩咐摩西著創兩塊石碑親像代先所拍破ê ，帶來山頂， hō͘伊koh寫十誡ê話。
摩西趁命令，上山teh聽候，上帝用雲降臨經過，講家己ê名，就講，耶和華。耶和華上帝仁慈，憐憫， gâu吞忍，大施恩，大誠實；施恩hō͘人到成千代，赦免過失罪惡；決斷無掠有罪ê做無罪，是歸咎人ê罪到囝孫三四代，摩西緊緊覆teh拜，祈禱講，我nā得著上主你ê恩典，求你kap阮去；百姓果然硬心，著赦免阮ê罪惡，收阮做你ê百姓。
上帝准摩西所求，閣再約beh將迦南ê地賞賜in ，總是百姓著謹慎， m̄-thang bak著拜偶像ê罪，所以攏m̄-thang kap迦南ê人結約，亦m̄-thang kap in嫁娶。上帝koh吩咐幾若項ê法度kap禮數百姓應該行。
摩西閣再tiàm山頂四十暝日，攏無啉食。上帝koh寫十誡ê字，將石碑hō͘摩西提落去。
摩西到營盤，亞倫kap眾百姓看見伊ê面光光，就驚毋敢就近伊。摩西ê面怎樣到chiah光？是tī山頂kap上帝講話，上帝ê榮光照光伊ê面。摩西看見百姓teh驚，就將帕仔遮伊ê面，百姓才敢就近伊，聽伊ōe ； nā是入布棚kap上帝講話，帕仔就掀起來。

摩西聚集百姓，將上帝所吩咐做布棚ê代誌， kā眾人講明，嚴嚴講著守安息日；雖然beh做上帝ê布棚， chit號ê工安息日亦m̄-thang做。
摩西教百姓著提金，銀，銅，線，棉，羊毛，皮，柴，寶石， chit號ê物來獻hō͘上帝， thang做聚會ê布棚， kap布棚內ê器具，祭司ê禮服；亦吩咐gâu做工ê人著來做。百姓眾人真歡喜，有ê獻金，銀，物件，有ê做工，婦人人亦做女工。物件ta̍k項夠額，摩西吩咐百姓毋使koh獻。
百姓按呢行不止好， thang hō͘咱看樣。咱著真歡喜將家己ê錢財物件，身軀ê氣力，心腹ê才調，攏總獻hō͘上帝。 Ta-po͘人，婦人人，囡仔，攏著幫贊上帝ê工；有錢ê著用錢，有氣力ê著用氣力，有口才ê ，著用口才，攏總用迫切ê心來祈禱。
上帝揀一人名比撒列， hō͘伊聰明智慧ōe做師傅頭； koh揀一人名亞和利巴來幫贊； chí兩人家己做， koh教示別人怎樣著做。
所備辦ê就是不止濟ê幼布，有ê綉真súi ，有ê紫，赤，紅，三色，有ê綉ki-lō͘兵； koh有羊毛布，有公羊帕染紅色，有海獺皮，有金鉤，銀鉤，銅鉤。有皂莢柴ê徛板，橫栱kap柱，攏總安金；有金環，銀環，銀座，銅座，銅柱。有門籬三色綉ki-lō͘兵真súi 。有約櫃，長三尺七寸半， koâiⁿ ，闊兩尺兩寸半，是皂莢柴做ê ，內外安金，雙爿有兩個金環掛槓thang扛。約櫃ê蓋是金做，雙頭有ki-lō͘兵親像鳥翼展開， ki-lō͘兵ê中間名做施恩ê所在。有一塊排餅ê桌，長三尺，闊尺半， koâiⁿ兩尺兩寸半，是皂莢柴做，安金，雙爿兩個金環掛槓；桌ê盤，匙，碗phiat ，攏是金做。有一個燈台，中一支，雙爿三支，共有七pha火，燈台火翦貯火屎ê碟攏是金做。有燒香ê壇，四方尺半， koâiⁿ三尺，是皂莢柴做，安金雙爿有金環掛槓；有貴氣ê膏油kap芳ê香。有燒祭ê壇，四方七尺半， koâiⁿ四尺半；是皂莢柴做，安銅，雙爿銅環掛槓，壇ê器具攏是銅做； koh有銅盆。 Chit號ê物真貴氣， ta̍k項齊全創便。
比撒列，亞和利巴等，用幼布，金線，寶石，黃金來做祭司ê禮服。所創ê有公服kap帶，攏是用金線kap三色ê幼布來創。有兩塊玉鑲金刻十二宗派ê名，吊tiâu tī公服肩頭ê所在。有補蓋用三色幼布來做，中間有十二號寶石鑲金刻十二宗派ê名，雙爿有金環，金鏈， thang縛公服，補蓋內有o͘-lêng thó͘-bêng ê物， thang掛tī胸前。 O͘-lêng thó͘-bêng是希伯來ê音； hit ê物ê款式，人chit-tia̍p毋知，是祭司頭用來得著上帝ê默示thang判斷百姓ê代誌。有公服內ê長衫，用藍色ê幼布來做，中央有留一空thang做領，衫仔裾用三色ê線綉親像榭榴，掛濟濟銜鈴。有幼布ê帽吊金牌，刻字講，「做聖歸耶和華。」
Che攏總是beh hō͘祭司頭亞倫穿。另外有衫，褲，帶，帽hō͘眾祭司thang穿。
比撒列等將所創布棚ê料kap器具，物件，禮服來hō͘摩西看，攏是照耶和華所吩咐，摩西就kā in祝福。

以色列ê人離開埃及第二年，正月初一摩西起布棚，就是用柴板徛tī銀座，橫栱穿入相連，做雙爿kap後面ê牆，四角，長四丈半，闊丈半。用三色綉ki-lō͘兵ê幼布十領縛相連，來khàm做內重；第二重用羊毛布十一領，第三重用紅ê羊皮，第四重用海獺皮，攏總khàm做布棚；頭前用五枝柱徛銅座，縛三色ê幼布做門籬來隔內外。內面分做兩間，名做聖所kap至聖所，相隔就是四枝安金ê柱，徛銀座，縛三色ki-lō͘兵ê幼布做門籬，來遮至聖所。外埕亦是四角十五丈長，七丈半闊，用銅柱徛銅座，縛幼布來圍布棚。
布棚起好，摩西將約位hē至聖所ê內面，約櫃ê頂面，有施恩ê所在，內面有十誡ê石碑，然後摩西koh將亞倫茁芽ê枴仔， kap金甕一個貯má-ná ，亦lok tī內面。至聖所獨獨祭司頭thang入，一年一擺若定，別人攏m̄-thang入。
摩西將燒香ê金壇排餅ê桌kap燈台lok tī聖所； chit所在眾祭司thang入來服事，別人m̄-thang入。
摩西將燒祭ê銅壇hē tī埕裡，離布棚門無偌遠，中間lok銅盆， hō͘祭司thang洗，才來行伊ê職份服事耶和華。
布棚起好，摩西將貴氣芳ê膏油來抹布棚kap攏總ê器具hō͘伊做聖； koh用精牲kap禮物來燒tī祭壇，摒水tī銅盆，排列餅tī桌頂，點燈台ê火，燒香tī香壇，是攏總照上帝ê命令來做來行。 Hit ê雲柱來罩chí布棚頂，布棚內滿滿有上帝ê榮光， hō͘摩西亦bōe入去。
布棚譬喻是上帝徛起ê所在，表明上帝常常tiàm tī祂ê教會ê中間。
Chit ê布棚iáu有幾若個名，親像聚會ê布棚，干證ê布棚，耶和華ê布棚，耶和華ê厝，耶和華ê殿，聖ê所在。布棚kap內面ê器具，法度，禮數攏總是觀照後來ê代誌。咱ê主耶穌基督tiàm tī世間替咱贖罪， koh上天堂，就是真ê至聖所， tī-hia做咱ê中保，布棚ê意思就應驗；然後布棚ê路用，上帝毋挃。

祭司要緊ê職，是著替眾人祭獻。所獻ê攏m̄-thang自專， ta̍k項著照上帝ê命令；所以上帝斟酌kā摩西講甚物號ê禽獸，甚物號ê物thang獻； ta̍k號ê祭有甚物意思，著用甚物禮數來行。 Che攏總ê代誌詳細吩咐，上帝koh教摩西著將亞倫kap眾囝兒，設立in做祭司，亞倫做祭司頭。
摩西將亞倫用水kā伊洗，用祭司頭ê禮服kā伊穿，用香油來斟tī伊ê頭殼頂， kā伊抹hō͘伊成聖； koh將亞倫ê囝kā in洗， kā in穿禮服。
禮服穿好，摩西牽一隻公ê牛來，亞倫kap伊ê囝hōaⁿ手tī牛ê頭殼，認罪，就將牛來刣，做贖罪ê祭。摩西將牛血抹壇，所chhun ê血，倒tī壇腳，將牛ê油膋來燒tī壇裡，將牛ê肉，皮kap腹肚內ê物；攏總燒tī營盤外。然後將一隻公ê羊來刣，獻做設立祭司ê祭。摩西將羊血抹祭司ê正耳， kap正手，正腳ê大步母， koh將羔羊來hiù tī祭司ê禮服。血是觀照耶穌ê血，油觀照聖神ê感化。

亞倫ê四個囝做祭司，名Ná-tap ， A-pí-hō͘ ，以利亞撒，以大馬。 Ná-tap ， A-pí-hō͘不肖，驕傲ê人。 Tú仔設立擔當祭司ê職， chí兩人提鼎來燒香，所用ê火毋是照上帝ê命令，就火tùi耶和華出，兩人連鞭燒死。亞倫看見無m̄大憂悶，摩西kā伊講，耶和華bat吩咐祭司著掠伊做聖， hō͘百姓歸榮光tī耶和華。亞倫聽見chit ê話，就靜靜。
摩西叫亞倫兩個堂兄弟來扛chí兩個身屍出去， koh kā亞倫kap伊ê囝以利亞撒，以大馬講，恁既然抹著耶和華ê膏油， m̄-thang褪帽， m̄-thang拆裂恁ê衫， m̄-thang出聚會ê布棚，驚了恁ōe死，眾百姓亦ōe惹耶和華ê受氣。三人趁摩西ê話， tiàm布棚內， hō͘以色列眾人送葬悲哀。
上帝至聖，人m̄-thang濫糝就近祂，人做祂ê工應該虔誠敬畏，斟酌照祂ê命令，攏m̄-thang自專。

Ta̍k日早起祭司著獻一隻綿羊ê囝做燒祭， sòa獻麵粉kap酒。 Ta̍k- ê-hng亦著按呢。安息日著重倍濟。
每月初一m̄-nā著獻ta̍k日ê祭， koh著獻兩隻公ê牛，一隻公ê綿羊，七隻綿羊ê囝，攏總做燒祭， sòa獻麵粉kap酒，亦獻一隻山羊做贖罪ê祭。
正月十四日是逾越節，解說是盤過ê節，是記念上帝拍死埃及人ê大囝， hit暝盤過以色列人ê厝，無仝內面ê人。十五日著守親像安息日。七日久ta̍k日著獻親像月頭ê禮數，第七日亦守做安息ê聖日。 Chit ê節ta̍k日所食ê物攏m̄-thang有酵母，所以名做除酵節。到迦南守chit ê節ê時，著取起頭熟ê大麥， hō͘祭司搖tī上帝ê面前。
逾越節過五十日是五旬節。五十日是tú-tú過七個禮拜，所以chit ê節亦有名叫七七節。 Chit ê節ê時， hit所在小麥tú仔熟thang割，所以亦有名叫收成ê節； m̄-nā著祭獻精牲；亦著將起頭熟ê五榖來獻，表明感恩ê心，因為上帝hō͘咱得著土產。 Chit ê節亦是記念上帝tī西乃山傳律法hō͘百姓。耶穌上天了，大大賞賜聖神降臨感化使徒kap信徒，就是tī chit ê五旬節。
七月thang講是安息ê月，初一著守做安息ê聖日，著歕號頭歡喜ê聲，通知百姓，百姓著聚會。
七月初十日叫做贖罪ê日，著守做安息ê聖日，眾百姓著責備家己來認罪。祭司頭入至聖所就是chit ê贖罪ê日。代先著將一隻公ê牛做贖罪ê祭，一隻公ê綿羊做燒祭，因為家己kap家眷來獻祭。救主做咱ê祭司頭，家己無罪，毋使因為家己獻祭，所祭ê攏是替祂ê百姓。
以色列人ê祭司頭hit日著提壇頂紅ê火炭lok tī香爐，手捧芳ê香入至聖所，來燒香tī施恩所ê頭前， hit所在亦著hiù牛ê血。祭司頭koh tùi百姓著收兩隻公ê山羊做贖罪ê祭， chit隻公ê綿羊做燒祭，替眾百姓來獻。 Chit兩隻山羊著拈鬮，一隻歸tī耶和華，一隻歸tī亞撒色。歸tī耶和華hit隻著刣，捧血入至聖所來hiù ；歸tī亞撒色hit隻m̄-thang刣，祭司頭著hōaⁿ手tī羊頭殼頂，來認眾百姓ê罪蓋，才差人牽羊出營盤ê外面，活活放伊去曠野裡。咱ê救主替咱死，亦有背咱ê罪攏總去。兩隻羊，一隻刣死；一隻活，放去曠野。是觀照主耶穌著tùi死koh活，才會贖人ê罪(羅馬4 ： 25 )亞撒色chit ê名翻譯是「離開。」上帝除去咱ê罪，無koh kā咱記念， ná東離西ê遠(詩篇103 ： 12 )
七月十五日是搭布棚節，有人講搭寮仔節，著守七日久，頭日kap尾日做安息日。入迦南地了後，百姓著提樹枝來搭寮仔，徛七日久，守chit ê節，來數念in ê祖四十年久tī曠野徛布棚。
逾越，五旬，布棚，三個節算是大節，以色列眾ta-po͘人著聚集tī耶和華ê面前來守節。

在早tī以色列中間有癩kôe病，算是大無清氣。人有病， m̄知是癩kóa毋是，就著去hō͘祭司看。祭司照法度查，看實在是癩ko ， hit ê人著拆裂伊ê衫，頭殼無戴帽，手掩嘴，大聲叫講，無清氣，無清氣； hō͘人毋使倚近伊；亦著出野外另外徛起。
Chit號ê病真傷重，醫生bōe醫治，獨獨上帝ōe 。設使癩ko得著上帝ê恩典hō͘伊ê病ōe好，就著去見祭司， hō͘伊看。祭司看了講是好，就著將兩隻鳥仔，一隻刣，用血七擺來hiù tī hit ê人ê身軀，著將活ê鳥來搵死鳥ê血，才活活放去。 Hit ê人就著洗衫，剃頭毛，洗身軀，才thang入營盤內kap別人做一堆； iáu-kú bōe thang入會幕(頂面是印布棚) ，著聽候koh七日久，頭毛，嘴鬚，目眉毛，苦毛攏總著剃， kap身軀攏總著洗。到第八日，著將三隻綿羊ê囝做贖罪ê祭，補過失ê祭， kap燒祭； koh著獻麵粉kap油，顯明感恩ê心。祭司著將補過失ê血抹hit ê人ê正耳， kap正手，正腳ê大步母。 Koh著用油來hiù tī耶和華ê面前，亦著抹hit ê人ê正耳kap正手，正腳ê大步母，亦著斟油tī伊ê頭殼頂。幾若號ê祭著照法度來燒； hit ê人就算thang kap別人平平有拜上帝ê資格； ōe thang入去會幕拜上帝。
設使人sòng-hiong bōe得著三隻ê羊仔，就一隻羊仔kap兩個chíⁿ仔亦ōe做得。
上帝啥事命令chit號ê禮數到chiah斟酌？敢是beh hō͘咱想家己ê罪極lâ-sâm ，僫得清氣。咱ê罪譬喻是親像是癩kôe病， hō͘上帝看是可惡，無人ōe醫好咱，獨獨上帝ê囝有chit號ê權； nā無hō͘伊退縮咱ê罪，洗咱ê心，攏無thang就近上帝。

上帝命令以色列ê人nā入迦南ê地， m̄-nā著守安息日，亦著守安息年。 Ta̍k擺輪到七年，就是安息年； hit年田園m̄-thang種作，葡萄樹m̄-thang料理，五榖m̄-thang收成， hō͘土地安息。地家己生ê ，好額人， sòng-hiong人，主人，奴僕，女婢，出外人，平平thang食。上帝應允講。百姓nā趁祂ê法度，就第六年thang得著土產kap果子khah濟， ōe做三年ê路用。
七下ê七年，是四十九年，第四十九年，七月初十，就是贖罪ê日， hit日通國著歕號頭，通知眾百姓明年做僖年。
僖年ê意思，就是歡喜ê年。 Hit年通國sòng-hiong ê人， nā屬tī以色列族， thang大歡喜。不論甚物人已經失落祖公所留ê土地； hit年thang討，毋使用錢銀來贖；奴僕女婢攏thang得著敨放。
安息年kap僖年ê代誌hō͘咱知上帝常常數念sòng-hiong kap受艱苦ê人；亦hō͘咱想救主ê代誌。咱犯罪，失落上帝ê恩典；譬喻失落大基業，做魔鬼ê奴才；耶穌贖回咱， hō͘咱敨放，閣再得著恩典，享受永遠ê業tī天堂。

以色列百姓歇ê時，毋是凊彩來搭in ê布棚； ta̍k-ê支派， ta̍k-ê房頭有in定著ê所在。營盤四方，耶和華聖ê布棚tī中心。近聖ê布棚四面有利未ê支派圍纍teh ；東面有摩西，亞倫kap眾祭司， in ê家眷；南，西，北，三面有利未ê支派，另外ê房頭名Kek-sūn ， Ko-hat ， Bí-lat-lí ，三個房頭。利未支派ê外面有以色列十二支派圍纍。東面有猶大，以撒加，西布侖， chí三個支派，算是猶大ê營。南面有Liû-piān ，西面， Ka-tek ， chí三個支派，算是Liû-piān ê營。西面有以法連， Má-ná-se ，便雅憫， chí三個支派，算是以法連ê營。北面有Tàn ，亞設，納大利， chí三個支派，算是Tàn ê營。
雲柱歇，百姓就歇；雲柱nā行，百姓著起身tè雲柱去。
百姓tiàm西乃曠野差不多一年久，雲柱就起身，百姓tè伊去；攏照次序行。
約櫃移徙ê時，摩西就求講，願耶和華起來， hō͘你ê對敵四散， hō͘你ê仇仇tī你ê面前逃走。約櫃歇ê時，就講，願耶和華倒轉來以色列千千萬萬人ê中間。
咱tiàm世間譬喻以色列人tiàm曠野，無定著，無久長ê所在，常常著求上帝kap咱去， kap咱歇，到時thang入天堂，就是上帝所應允咱真ê迦南地。

以色列ê人iáu-kú tiàm tī西乃曠野，摩西ê某舅荷巴來拜探。百姓teh-beh起身ê時，荷巴備辦beh tò去。摩西kā伊講，阮teh-beh起身去耶和華所應允beh賞賜阮ê地，請你kap阮去，阮著好款待你，因為耶和華bat講beh賞賜福氣hō͘以色列ê人。荷巴應講，我m̄去， beh tò去我ê本所在ê宗族。
荷巴不止熟hit ê曠野ê代誌，摩西就kā伊講，請m̄-thang離開阮，阮beh紮營盤tī曠野裡， thang倚靠你ê眼力；你nā kap阮去，凡若耶和華所賞賜阮ê福氣，阮就kap你平。
咱tiàm世間譬喻teh行曠野ê路； beh去天堂； m̄-thang自限拍算家己行是夠額，的確常常著請人kap咱去， kā伊講咱所得著ê福氣伊亦thang得著， koh thang向望伊亦利益別人。
荷巴有kap伊去á無，咱bōe的確知，看chit節就拍算有。 Koh過幾若代了後，摩西ê丈人有後裔tī迦南地，敢是荷巴ê後裔才著。

以色列人離開西乃山，去到巴蘭ê曠野。雲柱chhōa in去，百姓著歡喜感恩ê心。可惜以色列人親像咱一般樣，是軟弱愛犯罪。 In心不知足， tú著艱苦連鞭勸怨恨，惹上帝大受氣，用火燒tī營盤ê邊角。摩西替百姓求上帝著赦免；上帝准摩西求，火連鞭hoa ，摩西指hit所在叫做Tāi-pí-lat ，意思是火燒。
過無偌久，百姓閣再怨恨，講， Chī-chūi仔ōe用肉hō͘咱食？咱tiàm埃及ê時，有食魚毋使錢，亦食刺瓜，匏仔，韭菜，蔥，蒜仔； taⁿ tī咱目睭前獨獨有má-na若定。百姓徛tī in布棚ê門口teh啼哭。 Chit-tia̍p tī地面上有chit號人濟濟，雖然有thang食，有thang穿，心亦是不知足， bōe曉得感謝上帝。
上帝看見百姓chit號ê款式，就大受氣；摩西亦無歡喜，將伊艱苦ê代誌來祈禱上帝。上帝安慰伊講，著召以色列ê老大七十人聚集tī聚會布棚ê前面，我就降臨kap你講話，將你所感著ê神賞賜in ， hō͘ in thang幫贊你擔當百姓ê代誌。上帝koh允beh將肉來賞賜百姓食， m̄-nā一兩日，一廿日若定，有一月日久thang食到厭。
摩西趁上帝命令，聚集老大人hō͘上帝設立in擔當職份，來幫贊料理百姓ê代誌。上帝hō͘大風起，鵪鶉就飛來tī營盤四面極濟，百姓起來，通日，通暝，明仔日規日掠鵪鶉，出在ta̍k人所愛。大家食到飽飽。有平安無？無； teh食ê時，上帝降瘟疫tī百姓ê中間，人死真濟。摩西指hit所在叫做Khit-lu̍t-hā-tāi-hoat ，意思是貪食人ê墓。

以色列ê人離開Khit-lu̍t-hā-tāi-hoat ，去到Khap-se-lio̍k 。百姓已經悖逆上帝濟濟擺， taⁿ摩西ê兄亞倫kap大姊米里暗來悖逆。 In兩人是誠實敬畏上帝，已經得著大恩典，亞倫做祭司頭，米里暗做先知人。雖然按呢兩人iáu-kú軟弱，親像咱一般樣，魔鬼就chhē縫迷惑in ， hō͘ in想摩西比in khah尊貴伊，就起怨妒ê心。
摩西bat chhōa Kó͘-si̍t ê婦人人做某，米里暗，亞倫就嫌chit ê代誌， koh講，耶和華kiám獨獨託重摩西，攏無託重阮mah ？摩西溫柔ê人吞忍靜靜， nā是上帝大受氣，召chí三人來聚會ê布棚，責備亞倫，米里暗。上帝就離開，雲柱重起，顯明上帝受氣。亞倫越頭，忽然看見米里暗通身起癩ko ，白親像雪。亞倫大驚，認罪，求摩西赦免。摩西攏無khǹg怨恨，替伊求上帝醫治。上帝准伊，總是米里暗起癩ko ，著另外徛七日，才會清氣。
眾兄弟姊妹讀chit章所記載ê代誌，就著緊緊持防， m̄-thang hō͘魔鬼迷惑， m̄-thang悖逆上帝；聖會內當職ê人著koh-khah細膩斟酌。

耶和華命令摩西tī十二支派ê中間，各支派揀一個妥當ê人去探迦南ê地方，好á毋好，人強á弱，濟á少； thang來回覆， koh帶果子hō͘百姓看。
Chiah-ê十二人起身通迦南攏行。有到一所在名叫希伯倫； tī hia看見不止大漢ê人。亦有到以實各； tī hia有葡萄樹真濟，葡萄不止好，就剉一枝用枴仔扛，亦挽榭榴kap無花果；到四十日才tò來。
十二人tò來hō͘百姓看果子，回覆講，迦南ê地真好， nā是人極濟，大漢猛勇， nā kap in交戰， in的確khah贏。百姓聽見chit ê話大驚，毋敢進前入迦南ê地，攏bōe記得上帝所應允ê話，毋信上帝ōe hō͘ in khah贏對敵。
十二人ê中間，兩人無親像in按呢講，一人名約書亞，一人名Ka-le̍k 。 Ka-le̍k勸百姓毋使驚，講，咱著去徛hit ê地，的確ē khah贏。十人出力kap伊辯駁， hō͘百姓攏總失膽。
百姓啼哭大嫌摩西，亞倫kap上帝講，咱寧可死tī埃及， á是死tī曠野是khah好；耶和華啥事chhōa咱到chia ， hō͘咱tú著刀刣死，某驚hō͘人掠？毋值著設立頭人chhōa咱tò去埃及。約書亞， Ka-le̍k拆裂家己ê衫，來勸百姓，講，阮經過hit ê地方偷看，土地是不止好。耶和華nā歡喜咱，的確ōe chhōa咱到hia ，將hit ê地賞賜咱。 M̄-thang背叛耶和華， m̄-thang驚hit所在ê人。百姓聽見chí兩人ê話，就提石頭beh tìm in ；忽然看見上帝ê榮光tī布棚裡。
上帝大受氣kā摩西講， chiah-ê百姓毋信我，侮慢我，到甚物時才會soah ？我beh降瘟疫剿滅in ， hō͘你興旺成做大國。摩西就祈禱上帝，迫切求祂m̄-thang剿滅，著赦免百姓ê罪。上帝准伊所求，允講無beh連鞭剿滅眾百姓，獨獨毋肯允beh hō͘ in入迦南ê地； Ka-le̍k ，約書亞無犯罪， chí兩人thang入。上帝著就定著命令眾百姓著四界流tī曠野裡四十年久，聽候大人攏總死，就in ê囝孫thang tè約書亞， Ka-le̍k入迦南ê地。 Hiah-ê十人勸百姓m̄-thang入迦南ê地，上帝降瘟疫， hō͘ in攏總死； nā是約書亞， Ka-le̍k保全性命。
百姓聽見上帝定著命令著流落曠野四十年久，心大憂悶，講，咱有犯罪， taⁿ愛去耶和華所允咱ê地。摩西教伊m̄-thang ， che是閣再犯罪。百姓毋聽摩西ê話，自專上山頂；摩西kap約舊無去，猶原tiàm tī營裡。亞馬勒ê人出來刣贏，百姓走倒轉來。
咱看chit章就知人ê悖逆上帝，毋信祂ê話，是取災禍。

以色列人tiàm tī曠野ê時，有一人做一項不止毋著；就是安息日去抾柴。有人看見知是毋著，連鞭掠伊交hō͘摩西，摩西看見不止憂悶，家己毋敢定著伊ê罪。人犯著律法是犯著上帝，毋是犯著摩西，所以摩西去奏上帝著怎樣刑罰chit號人。
檢采咱看chit ê代誌無甚物大，拍算上帝毋使siuⁿ受氣； hit ê人不過是安息日抾柴若定，無甚物大要緊。 Nā是咱著記得上帝teh看人ê罪，毋是親像咱teh看。人犯著祂ê律法，毋是小可ê代誌。 Hit ê人已經知安息日m̄-thang做工；代先耶和華臨到西乃山， hit時吩咐in著守安息日做聖ê日，六日內著勤勤做工，第七日就是耶和華ê安息日。 Koh安息日無落má-ná hō͘百姓，知守安息日是大要緊ê代誌。 Hit ê人iáu-kú敢大膽犯著上帝ê命令，安息日去抾柴，實在毋是小可ê事，是悖逆上帝。
耶和華kā摩西講， hit ê人著死，百姓著提石頭tìm伊。
咱讀chit章，應該著謹慎守安息日，攏m̄-thang犯著上帝ê律法。咱tiàm世間ê時毋願守安息日， thái-thó ōe向望後來thang受久長ê安息tī天裡？

利未支派一人名Ko-lat ， Liû-piān ê支派三人名Tāi-tan ，亞庇蘭，安， chí四人結黨beh霸佔摩西，亞倫ê位；另外有大名聲ê人兩百五十人倚in 。
Chiah-ê人聚集beh攻擊摩西，亞倫講，耶和華ê政會攏總成聖，恁啥事家己做大，愛盤過耶和華ê百姓？摩西聽見chit ê話，就仆tī地裡祈禱；起來就kā Ko-lat kap伊ê黨講，耶和華明仔早起ōe明明指示恁甚物人做祂ê奴僕，甚物人成聖thang近倚祂ê面前。恁明仔日著捧香爐， hē火tī內面燒香，來服事耶和華，耶和華所揀ê人就thang掠做聖；恁利未人濫糝家己做大。 Koh kā Ko-lat講，以色列族ê上帝分別恁利未人， hō͘恁近倚祂ê面前， thang料理耶和華布棚ê代誌，服事祂ê政會， che kiám是小可？恁kiám koh愛做祭司mah ？因為chit ê緣故，恁聚集攻擊耶和華；亞倫是甚物號ê人，恁才怨恨伊？摩西就差人叫Tāi-tan ，亞庇蘭來。 In m̄來， koh大大誹謗摩西。摩西就求上帝m̄-thang鑒納in ê禮物。
明仔日Ko-lat kap伊ê黨兩百五十人到耶和華ê布棚門，捧香爐燒香， Ko-lat聚集政會愛攻擊摩西kap亞倫。忽然耶和華ê榮光出現，眾人看見，上帝kā摩西，亞倫講，恁著行開chiah-ê政會， hō͘我連鞭剿滅in 。兩人就仆tī地裡，求上帝m̄-thang因為一人ê罪，來剿滅眾人。上帝才命令眾百姓著行開Ko-lat ， Tāi-tan ，亞庇蘭ê布棚。摩西就去見Tāi-tan ，亞庇蘭，以色列ê長老tè伊去。摩西通知百姓m̄-thang近倚in三人ê布棚。百姓離開ê時， Tāi-tan ，亞庇蘭kap in ê某囝攏總出來，徛tī in ê門口。摩西就講，耶和華差我行chit ê代誌有明明ê憑據；設使chiah-ê人死親像平常ê款式，就thang知毋是耶和華差我；設使耶和華行一項新ê代誌， hō͘地開嘴活活吞chiah-ê人，就thang知in有侮慢耶和華。
摩西講了，地振重裂開活活吞Tāi-tan ，亞庇蘭kap某囝以及所有ê物，然後地koh合倚。百姓聽見喉叫ê聲，大家逃走，驚了in亦ōe hō͘地吞落。上帝koh用火燒Ko-lat kap hiah-ê燒香ê兩百五十人。
百姓看見chit ê代誌， iáu-kúm̄反悔，明仔再閣再聚集beh攻擊摩西，亞倫講，恁有害死耶和華ê百姓。忽然耶和華顯明榮光tī聖布棚ê頂面，摩西，亞倫來就近，上帝kā摩西講，恁緊緊行開chiah-ê百姓， hō͘我連鞭剿滅in 。兩人仆tī地裡祈禱。摩西kā亞倫講，你著捧香爐趕緊去替百姓贖罪，因為耶和華已經降瘟疫tī百姓ê中間。亞倫趕緊去百姓ê所在看見濟濟人已經死。亞倫帶香爐徛tī活人死人ê中間，來燒香替百姓求，瘟疫就soah 。
亞倫胚命走去tiàm tī死人活人ê中間來燒香，是hō͘咱想咱ê祭司頭中間來燒香，是hō͘咱想咱ê祭司頭耶穌已經替咱放捒性命， taⁿ tī上帝ê大爿做中保，咱託重祂穩當得救。

上帝beh hō͘百姓明明知甚物人hō͘祂揀做祭司頭，就命令摩西tùi十二支派提十二枝枴仔，著寫in支派ê名；利未支派hit枝著寫亞倫ê名。 Chiah-ê枴仔已經枯焦，攏無活ê氣。上帝命令摩西著將chiah-ê枴仔lok tī布棚內約櫃ê頭前，上帝所揀做祭司頭， hit人ê枴仔ōe茁芽。摩西攏總趁。
明仔早去摩西入耶和華ê布棚看枴仔，十一枝猶原ta-ta ，獨獨利未支派hit枝，寫亞倫ê名，有茁芽，開花結杏仁。摩西提枴仔出來，叫ta̍k人來認伊ê枴仔。 Ta̍k人看見獨獨亞倫ê枴仔有茁芽，開花結果子， tùi按呢明明知耶和華有揀亞倫做祭司頭。
百姓看見chit ê代誌，就大驚， kā摩西講，阮攏總著沈淪，凡若人近倚耶和華ê布棚的確著死。 Tùi hit-tia̍p了後百姓毋敢koh嫌亞倫ê家做祭司。
寫希伯來人書ê先生議論chit ê代誌，就講， chit ê職任人bōe tit-thang家己主意去當，著親像亞倫聽候上帝召伊。基督也未bat用祭司頭ê職家己做尊貴，是上帝設立祂， kā祂講，你就是我ê囝，我今仔日生你； koh講你永永做祭司，照Be̍k-ki-sé-tek ê次序.

以色列人tiàm tī曠野hiah久，濟濟擺遷徙，行來行去，幾若擺差不多近迦南地，上帝毋准in入，因為悖逆ê緣故。
Taⁿ koh到Ka-thiat ê所在，摩西ê大姊米利暗tī-hia死埋葬。

耶弗大到以利沙

Tī約旦河ê東勢，基列ê地，有一人名耶弗大。伊是豪傑gâu相刣。伊ê兄弟無疼伊，趕出， m̄ hō͘伊kap in徛。無幾年亞文人來kap以色列人相刣，紮營tī基列ê地，所以基列人不止驚，就去jip耶弗大來幫贊in 。
基列ê人lóng是想家己ê利益，平安ê時歹款待in ê兄弟； taⁿ tú-tio̍h犯難艱苦，就用好嘴求伊。聖冊教示咱講，「 Tio̍h常常相疼。」咱m̄-thang phah算朋友ōe利益咱，才來疼伊。
耶弗大聽in所講，就應講，「 Lín kiám m̄是怨恨我，趕逐我？ taⁿ tú-tio̍h犯難，才來chhē我mah ？」
基列人應講，「你若肯來， beh hō͘你做阮ê頭。」耶弗大就kap in去。
耶弗大差使者去責備亞文ê王，講軍兵tio̍h退去。亞文ê王m̄聽，耶弗大就備辦beh kap伊相刣。未相刣ê時，祈禱求上帝幫贊， hē願講，「耶和華若將亞文ê人交tī我ê手，我平安倒轉來ê時，凡若對我ê門出來迎接我，的確tio̍h歸tī耶和華，我將伊來獻做燒祭。」
耶弗大chhōa兵去kap亞文人相刣，耶和華准伊祈禱ê話，將亞文人交tī伊ê手，耶弗大lóng總較贏。相刣明白就倒轉來。耶弗大只有生一個查某囝nā-tiāⁿ ，另外lóng無囝兒，就惜chit ê查某囝做至寶；查某囝亦不止孝敬伊ê老爸。
耶弗大teh-beh到厝，伊ê查某囝聽見，真歡喜，出去kia̍h鼓仔跳舞來等接伊。耶弗大看見就憂悶，因為記得所hē ê願，就拆裂家己ê衫，叫講，「唉啊，我ê查某囝，你有hō͘我tú-tio̍h災厄，連累我；我有hē願tī耶和華ê面前， bōe想倒轉。」查某囝講，「俺爹ah ，你既然tī耶和華ê面前hē願，就tio̍h照你所講我ê tāi-chì來行；因為耶和華替你報仇， hō͘你較贏你ê對敵亞文ê人。」查某囝koh kā老爸講，「且tio̍h容允我一項ê tāi-chì ；就是hō͘我兩月日thang kap我同伴ê查某gín-ná上山哀傷我做在室女。」老爸准；兩月日滿，就照hē願來行。
耶弗大ê款式有項thang做咱ê模樣。伊不止敬畏上帝；迫切祈禱，專心信，倚靠上帝；因為按呢，上帝hō͘伊會較贏對敵。希伯來人書o-ló耶弗大信上帝ê款式。
耶弗大有項ê tāi-chì m̄-tio̍h ，咱m̄-thang學；伊hē願無代先細膩想。傳道講，「 M̄-thang趕緊開嘴來講話tī上帝ê面前」，這號ê道理，耶弗大敢有犯著，所以連累家己kap家內ê人tī深憂悶ê tāi-chì 。
論耶弗大所hē ê願，聖冊ê字無不止明，所以讀ê人意思無相同。耶弗大ê時陣，以色列國ê政事khah亂，四面ê族類lóng拜偶像，風俗極歹，有時人將伊ê囝兒來刣祭獻偶像。以色列ê人沓沓受迷惑，學拜偶像ê歹風俗。有人讀耶弗大所hē ê願， phah算耶弗大亦有學拜偶像一項ê歹，將伊ê查某囝來刣祭獻上帝。
耶弗大若有按呢行，實在是重ê罪，大犯著上帝ê法度； m̄-nā十條誡禁m̄-thang害人ê性命，摩西所設ê禮數，所傳ê教示lóng m̄准用人祭獻。父母無權thang害囝兒ê性命。
有人phah算耶弗大lóng無這號ê所行，伊ê hē願本亦無這號ê意思，所hē ê願意思就是，「凡若對我ê厝出來tú-tio̍h我， nā是做thang獻祭ê物，就beh獻祭，若m̄是thang獻祭ê物，就beh hō͘伊屬耶和華。」見有伊ê查某囝出來tú-tio̍h ，耶弗大就照所hē ê願，將伊ê查某囝獻hō͘耶和華， hō͘伊出家， m̄是服事丈夫，是服事上帝，一世人做在室女。照咱看， chit ê tāi-chì tio̍h按呢解說chiah tio̍h 。
讀這章hō͘咱知的確m̄-thang濫糝hē願。
耶弗大做士師六年chiah死；續接伊，有以比贊做士師七年；以比贊死後，以倫做士師十年；以倫死後， Ap-tùn做士師八年。

以色列ê人koh再得罪上帝，所以上帝交in tī腓利士人ê手四十年久。 Hit時有不止憂悶艱苦；總是in應該受這號ê責備。上帝hō͘ in艱苦，顯明有罪過的確有刑罰。雖然按呢， m̄是上帝放捒祂ê百姓，到時祂有設法一人來救in 。
Tī Tàn ê支派有一個好人，名馬羅亞， kap伊ê某虔誠敬畏上帝；未有囝兒。有一日，上帝ê使者，用先知人ê款式，出現kā馬羅亞ê某講，「上帝beh hō͘你生囝，來救以色列ê人出腓利士人ê手； m̄-thang kā伊剃頭；因為伊tùi出世ê時， tio̍h屬tī上帝，做離世故ê人。」
離世故ê人是甚麼號ê款？是發願beh屬tī上帝，無趁風俗，無啉ta̍k號ê酒，無剪頭毛，無剃頭。
馬羅亞ê某聽見天使ê話，不止奇怪，就去報伊丈夫。丈夫深信上帝，所以lóng無疑騃。伊知上帝無所不能，亦不止感謝上帝應允beh hō͘伊生囝，來救以色列ê人。馬羅亞驚了伊kap伊ê某bōe曉得料理chit ê囝ê tāi-chì ，就求上帝koh再差hit ê先知，來教示怎樣料理。
咱是戇戇， bōe曉得所tio̍h做，所以tio̍h學馬羅亞，用謙遜ê心求上帝。聖冊講，「人ê智識無夠， tio̍h求上帝；上帝gâu hō͘人，無算lín做有弊病ê人，的確照lín所求來賞賜。」
上帝聽馬羅亞祈禱ê話， koh幾日， hit ê婦人人坐tī山裡， kia̍h頭看見上帝ê使者徛tī身邊。婦人人走去kā丈夫講，「 Hit日hit ê人有koh來。」馬羅亞kap伊ê某去見hit ê人，就問講，「嬰á出世，阮tio̍h怎樣料理伊？」天使將前日所講ê話， koh講，馬羅亞對伊講，「你且聽候我備辦羊仔囝tī你ê面前，才去。」天使應講，「你雖然留我，我m̄食你ê物， nā是你愛獻燒祭，的確tio̍h獻hō͘耶和華。」馬羅亞m̄知chit ê人是天使，就問講，「你叫甚麼名？」天使講，「乜使問我ê名？我ê名奧妙祕密。」
馬羅亞去刣一隻羊仔囝，創禮物，提來hē石磐頂，獻祭耶和華。天使行奧妙ê tāi-chì ，馬羅亞kap伊ê某teh看。石磐頂ê火燄chhèng起，天使坐火燄頂上天。兩人看見，真驚仆tī地裡。馬羅亞kā伊ê某講，「咱看見上帝，的確會死。」伊ê某講，「設使耶和華愛害死咱，就所獻ê燒祭的確無鑒納，亦m̄指示咱chit ê tāi-chì ，用chit ê話kā咱講。」 In無koh再看見天使。
然後馬羅亞ê某生一個囝，表名參孫。父母記得chit ê囝屬tī上帝，不止細膩照天使ê話來料理， lóng無kā伊剃頭剪頭毛。
Gín-ná漸漸大，上帝賜伊福氣。 Tī Má-khap-nî-tàn ，參孫才hō͘耶和華ê神感動。 Má-khap-nî-tàn是tī Só-lat I-si̍t-tō ê中間。

參孫是大氣力ê人，上帝beh用伊，來救以色列ê人，出腓利士人ê手，所以hō͘伊大氣力。以色列人hō͘腓利士人較贏管轄到失膽， lóng m̄敢出頭抵敵。參孫一人tio̍h出頭，所以有chhē縫hō͘腓利士人kap伊冤家。
參孫去Têng-la̍p ，看見腓利士人一個查某囝真中意， tò來就請父母替伊娶。父母起頭m̄ ，就講，「咱ê百姓ê中間， kiám無查某gín-ná hō͘你thang娶？乜使tio̍h去娶無拜上帝ê人？」參孫講，「 Chit ê查某gín-ná不止中我ê意，請替我娶。」
拜上帝ê人，娶無拜上帝ê人，實在是大危險ê tāi-chì ，驚了家內無和順， koh婦人人會迷惑丈夫ê心。 Nā是參孫ê父母看見後生決意，就kap伊去Têng-la̍p ， beh kap查某gín-ná ê父母參詳訂親。
行路到Têng-la̍p chōe-chōe葡萄園ê所在，參孫家己tī-teh ，有一隻獅出來beh咬伊。參孫hō͘耶和華ê神大感動，就走去掠hit隻獅；手裡無kia̍h家私， kan-ta用手ê氣力拆開獅ê身軀。 Chit ê tāi-chì參孫khǹg密，亦無kā伊ê父母講。
參詳訂親ê tāi-chì明白，大家tò來。
後來koh去beh合婚， tùi舊路行，到phah死獅ê所在，參孫轉tùi路邊beh看獅ê身屍怎樣；看見有蜜蜂tī獅ê身軀作蜜。參孫提蜜食， koh hō͘父母食， nā是無kā應講tah-lo̍h得著。
到Têng-la̍p參孫照hit裡ê風俗辦婚姻ê筵席。有請三十個少年腓利士人陪伴伊。筵席連連七日ê久。大家啉食歡喜ê時，參孫kā陪伴ê人講，「我將一個猜hō͘ lín猜； lín若猜tio̍h ，我就將三十領內面衫，三十套外面衫hō͘ lín ；若猜無tio̍h ， lín tio̍h按呢hō͘我罰。」大家講，「好；做你講hō͘阮聽，看會猜bōe 。」參孫就用伊tùi獅ê身屍得著蜂蜜ê tāi-chì ，來做猜，講，「 Tùi食ê ，出食； tùi強ê ，出甜。」
陪伴ê人m̄-bat聽見獅ê tāi-chì ， thái-thó會猜得出？想幾若日， lóng bōe曉得，就kā參孫ê某講，「 Tio̍h làu你ê丈夫講明猜ê意思；若m̄ ，阮會燒你kap你ê老爸ê厝； lín請阮； kiám是愛得著阮ê錢財mah ？」婦人人逼伊ê丈夫，丈夫擋bōe-tiâu ，就講出，婦人人報腓利士人。陪伴ê人來tùi參孫講，「甚麼khah甜蜜？甚麼khah強獅？」參孫講，「 Lín若無得著我ê某講出， beh thái-ōe曉得？」參孫受氣，就去亞實基倫刣死三十個腓利士人，剝in ê衫，提來hō͘陪伴ê人。
參孫亦受氣伊ê某為著對敵，漏洩chit ê tāi-chì就離開伊， tò去父母tau 。
陪伴一人娶參孫ê某，參孫m̄知。

後來參孫ê受氣消，愛kap伊ê某相和，將一隻羊仔囝去beh送伊。到tè beh入某ê房內，丈人m̄准，講，「我phah算你怨恨你ê某m̄-ti̍h ，所以有改嫁你ê陪伴ê人。」參孫不止受氣，去掠三百隻狐狸，縛in ê尾，兩隻兩隻相連，中間點火，放狐狸去腓利士人ê田園燒in ê五穀，以及葡萄園，橄欖宅。
腓利士人問講，「 Chit ê tāi-chì甚麼人做？」有人講，「是參孫；因為伊ê丈人將伊ê某改嫁伊ê陪伴。」大家聽見chit ê話， m̄敢kap參孫計較，就去燒死伊ê某kap丈人。參孫聽見chit ê tāi-chì koh-khah受氣，去kap腓利士人相刣，刣死chōe-chōe人；就走去石洞徛起。
腓利士人ê兵丁去猶大ê支派ê地beh攻擊應講，「 Lín tio̍h掠參孫hō͘阮。」猶大人lóng m̄敢kap腓利士人交戰，就差三千人去掠參孫。到伊ê石洞就講，「阮來beh縛你hō͘腓利士人。」參孫講，「 Lín tio̍h咒誓無刣我，我就hō͘ lín縛。」
猶大人就將兩條新索仔縛參孫，牽去交腓利士人。參孫hō͘耶和華ê神大感動，所縛ê索一下chhoah斷，手kia̍h驢ê牙槽骨，來phah死腓利士人一千。 Hit時參孫嘴乾到極，就求耶和華講，「你既然救我到chiah大ê tāi-chì ， taⁿ kiám beh hō͘我嘴乾死，猶原陷落腓利士人ê手mah ？」上帝准伊所求， hit所在就裂開一孔，水泉流出，參孫啉落精神照原。腓利士人taⁿ不止驚參孫。

一日，參孫好膽去腓利士ê地，入迦薩城。迦薩ê人聽見參孫tī城內beh過暝，就埋伏tī城門ê所在， saⁿ-kap講，「聽候天光，伊出城ê時，會掠tio̍h來刣伊。」參孫看破in ê計謀，就半暝起來，攀開城門，將門徛，門扇，門栱背肩頭頂，夯到希伯倫對面ê山頂。
參孫猶未出世ê時，定著做離世故ê人。留全髮是做離世故ê記號。所以參孫趁天使ê命令， lóng無剃頭剪頭毛，是將頭毛來編做七股。設使參孫將頭毛來剪，就是背約，耶和華ê神會離開，參孫失落伊ê大氣力，變親像平常ê人。 Chit ê tāi-chì參孫無對人講。
Tī Só-lia̍t ê山谷有一個歹ê查某人，名Tāi-lī-lia̍p ，迷惑參孫連累重ê災厄。腓利士人有五個頭人親像王ê款。 Chiah-ê頭人聽見參孫疼Tāi-lī-lia̍p ，就去chhē Tāi-lī-lia̍p ， kā伊講，「你tio̍h引誘參孫，查出伊ê氣力tá-lo̍h得著， hō͘阮知怎樣會較贏伊，縛伊，困苦伊；阮ta̍k人beh hō͘你千一個銀仔。」
Tāi-lī-lia̍p it-tio̍h銀，就用計智làu參孫，問伊講，「你到chiah大氣力tùi tá-lo̍h得著？設使愛縛你，困苦你， tio̍h用甚麼法度？」參孫m̄ hō͘伊知，就騙伊講，「若將未乾ê樹枝七條做索，來縛我ê身軀，我就軟弱親像平常ê人。」 Tāi-lī-lia̍p暗靜通知hia ê頭人。 In就創所講hit號樹枝hō͘伊，用人埋伏tī房裡。 Tāi-lī-lia̍p縛參孫，大聲喝講，「參孫ah ，腓利士人beh攻擊你。」參孫chhoah斷七條樹枝ê索快快。人iáu-kú m̄知伊ê氣力tah-lo̍h得著。
Tāi-lī-lia̍p kā參孫講，「你啥事kap我滾笑，講無老實ê話來騙我？ taⁿ tio̍h誠實kā我講，怎樣才會縛你。」應伊講，「若將未bat用新新ê索仔縛我，我就軟弱親像平常人。」 Tāi-lī-lia̍p提新索仔來縛伊，叫講，「參孫ah ，腓利士人攻擊你。」 Hit時厝內亦有對敵埋伏。參孫chhoah斷手ê索仔，親像chhoah斷一條線。
Tāi-lī-lia̍p kā參孫講，「你koh kap我滾笑講無老實ê話， taⁿ應該用誠實來講怎樣會縛你。」伊應伊講，「若用我七股ê頭毛chham紗來織，就會。」婦人人照hit-ê話來創；用釘來釘，叫講，「參孫ah ，腓利士人攻擊你。」參孫就醒，連櫃續拖去。婦人人講，「你ê心肝kap我ê無相契合，怎樣講有疼我？」 Taⁿ有騙我三擺， lóng m̄ hō͘我知你ê大氣力tùi tah-lo̍h得著。
婦人人ta̍k日催逼伊到hō͘參孫ê心厭僐擋bōe-tiâu ，所以一盡將心內所囥ê kā伊講明，講，「我tùi出世到taⁿ做離世故ê人，屬tī上帝， m̄-bat剃頭；設使剃我ê頭毛，我ê氣力自然無去，軟弱親像平常人。」 Tāi-lī-lia̍p看見伊真心kā伊講，就差人去見腓利士ê頭人，講，「 Taⁿ伊將所囥tī心內ê ， lóng總kā我講明；請lín koh來。」腓利士ê頭人到，提銀tī手裡。婦人人hō͘參孫睏，請人剃伊七股ê頭毛；伊ê氣力果然無去。婦人人叫講，「參孫ah ，腓利士人攻擊你。」伊就醒， phah算家己會脫離親像前擺； m̄知耶和華已經有放捒伊，腓利士人隨時掠伊， iah伊ê目睭，押送到迦薩，用銅ê索縛hō͘伊關tī監裡teh挨磨。
可惜參孫就近歹ê查某人，得罪上帝，背約致到上帝受氣，放捒伊。 Taⁿ咱tio̍h用參孫ê tāi-chì做警戒， m̄-thang惹上帝ê受氣，亦m̄-thang kap歹人交陪。

參孫tī迦薩ê監內，不止艱苦，青盲，敢有深深反悔，家己ê重罪；伊ê頭毛亦ûn-ûn-á長。腓利士ê人所拜ê上帝，名Tāi-kong 。腓利士ê頭人已經掠參孫，就講，「咱ê上帝將咱ê對敵參孫交tī咱ê手； 」就聚集眾人親像做醮ê款式，大大祭獻Tāi-kong上帝。眾人聚集看見參孫，就歡喜o-ló Tāi-kong ，講，「 Chit ê人做咱ê對敵， bat phah歹咱ê地方，刣死咱ê百姓， taⁿ咱ê上帝將伊交tī咱ê手。」
迦薩城內有一個宮廟不止大，有兩支大柱相離無遠，厝頂倚靠chí兩枝ê氣力。照咱phah算，有一個戲棚，宮內ê人kap厝頂ê人會看見。大家歡喜ê時，聚集tī chit間，拖參孫來，愛戲弄伊， hō͘伊做把戲ê款式。
宮內有ta-po͘人，婦人人滿滿，腓利士ê頭人lóng tī-teh ，厝頂有三千人teh看。參孫kā牽伊ê gín-ná講，「 Hō͘我摸厝ê柱，我愛身軀the 。」參孫就祈禱耶和華，講，「耶和華上帝ah ，懇求你數念我；上帝ah ，懇求你賞賜我ê氣力chit pái就好；因為腓利士人iah我ê目睭， hō͘我thang報chit ê冤仇。」祈禱了，就攬chí兩枝柱，一枝用左手，一枝用右手，講，「願kap腓利士人saⁿ-kap死；就出伊ê氣力，厝倒，宮內kap厝頂ê人lóng總硩死。參孫死ê日所害死ê人，比活ê時所刣ê ， koh-khah chōe 。」伊ê親人lóng總來收拾伊ê身屍，扛到Só-lia̍t kap I-si̍t-tō ê中間，葬tī伊ê老爸馬羅亞ê墓內。
參孫ê tāi-chì tio̍h hō͘咱警醒。人已經得著聖神大大幫贊，後來無細膩守己，會大大受迷惑，惹上帝責備。
參孫做士師掌管以色列人共二十年。

Tī伯利恆有一人名叫以利米勒，伊ê某名叫Ná-o-bí ；有兩個囝，一個叫馬倫，一個基連。以利米勒kap一家徛tī伯利恆不止平安；後來上帝hō͘國飢荒hiah-ê人艱苦，所以伊一家搬去Mô͘-ap ê地徛起。到Mô͘-ap ，伊兩個囝娶Mô͘-ap ê查某gín-ná ，一個名O-pa ，一個名路德。
以利米勒死，後來馬倫，基連亦死，留Ná-o-bí無丈夫無囝。 Tī Mô͘-ap聽見耶和華眷顧伊ê百姓，賞賜米糧； Ná-o-bí就帶兩個新婦愛tò去以色列地，三個婦人人起身beh去猶大地， Ná-o-bí就kā伊ê新婦講，「 Lín款待過往ê人kap我不止好，願耶和華亦好款待lín ；請lín tò去外家厝， koh過ê是願耶和華賞賜lín平安ê所在。」 Ná-o-bí kā in唚嘴beh相辭。兩個新婦大聲啼哭，講，「你tò去本國阮beh tè你。」 Ná-o-bí講，「請lín tò去； tè我有甚麼路用？」新婦大聲啼哭， O-pa kap伊ê ta-ke唚嘴相辭， nā是路德決意beh tè伊。 Ná-o-bí講，「你ê tang-sāi已經tò去本國服事伊ê上帝；你啥事無kap伊saⁿ-kap tò去？」路德講，「莫得hō͘我離開你，無thang tè你；你所去，我亦去；你所徛起，我亦徛起；你ê百姓亦是我ê百姓，你ê上帝亦是我ê上帝；你死ê所在，我亦死tī hia ，埋葬tī hia ；獨獨到死，才會相離開；我若無照按呢，願耶和華降落刑罰。」 Ná-o-bí看見路德已經堅伊心志，愛kap伊去，就無勸伊。兩人就saⁿ-kap行到伯利恆。
看路德ê事，有thang教示咱；伊不論是sòng-hiong好額，興旺衰微，就是一心beh tè伊ê ta-ke ，服事上帝，愛kap拜上帝ê人交陪，來盡一世人。

Ná-o-bí kap路德到伯利恆，就是Ná-o-bí早前徛ê所在，有chōe-chōe朋友tī-teh 。 Hia ê人聽見Ná-o-bí轉來，大家出來見伊， ta̍k人講，「 Chit ê kiám是Ná-o-bí mah ？」應講，「莫得叫我Ná-o-bí ， tio̍h叫我Má-lat ，因為全能ê主苦楚我。」 Ná-o-bí ê意思是快樂； Má-lat ê意思是艱苦。
Ná-o-bí kap路德到到伯利恆tú-á是收冬ê時。路德就kā Ná-o-bí講，「 Hō͘我去田裡拾麥屑。」應講，「你thang去。」 tī hia路德kap人無相識，無朋友； m̄知beh去tá-lo̍h一坵拾。伊倚靠上帝，上帝引chhōa伊，路德去拾麥屑ê田，是波士ê ；割麥ê人出在伊拾，伊勤勤拾到chōe-chōe 。
波士去田裡，看人割麥， kā hiah-ê人講，「耶和華kap lín tī- teh 。」 In應講，「耶和華賞賜福氣hō͘你。」波士是拜上帝ê人，亦愛伊ê人工親像伊。主人，奴僕saⁿ-kap服事上帝是極好； chit ê thang hō͘咱看樣。

波士看人割麥ê時，看見路德拾麥屑，就問督工ê人，講，「 Chit ê查某gín-ná是chī-chūi ？」督工應講，「 Chit ê是Mô͘-ap ê查某gín-ná ， kap Ná-o-bí tùi Mô͘-ap轉來。」波士行去kā路德講，「你愛拾麥屑，莫得去別人ê田；常常tè我chiah-ê查某gín-ná ，看割tī甚麼所在，就tè in ê後面，我命令少年ê人，莫得犯著你；你嘴乾ê時， tio̍h去到器具ê所在，啉少年ê人所chhiūⁿ ê 。」路德仆tī地裡，講，「我就是異邦人，怎樣會得著你ê恩典，得著你ê照顧？」波士應講，「對你ê丈夫過身了後，你ê好款待你ê ta-ke ，離開父母ê所在，到tī未bat到ê國， lóng總chiah-ê事，有人kā我講明。你到chia ，受以色列族ê上帝庇佑，願耶和華施恩hō͘你，大賞賜福氣hō͘你。」路德講，「願受主人你ê恩；我雖然m̄值著你ê眾女婢，你iáu-kú用好ê話來安慰我。」波士講，「食ê時，你tio̍h來chit裡食餅，亦thang搵醋。」路德去kap割麥ê人saⁿ-kap食，波士將烘ê五穀hō͘伊；食飽有chhunê ，路德收beh hō͘ ta-ke 。
波士邊頭命令hiah-ê少年人，講，「出在伊拾屑，莫得喝伊； lín ê手所拈ê麥，故意落幾枝仔tī塗跤， hō͘伊拾。」
日暗tò去；伊ê ta-ke問講，「今仔日去tá-lo̍h拾？」路德將波士ê好款待講hō͘伊聽。 Ná-o-bí聽不止歡喜；就將波士是伊ê親戚kā路德講。路德ta̍k日去波士ê田拾麥屑，暗轉來kap伊ê ta-ke saⁿ-kap tiàm 。雖然極sòng-hiong ， iáu-kú信耶和華，得著庇佑。錢銀bōe hō͘人平安，獨獨上帝ê賞賜福氣會hō͘人平安。
收冬明白，路德就怎樣？ Hit時無麥thang拾，上帝亦無放捒伊。伊將本身交tī上帝，上帝應允beh保護這號ê人。 Ná-o-bí ê親戚波士不止疼路德，因為伊看路德敬上帝， koh看見伊不止勤，好款待伊ê ta-ke 。 Che是上帝開伊ê心， hō͘伊疼路德。
照猶太人在早ê例：人死，伊ê某猶未生囝，伊ê至親ê人tio̍h娶伊來做某； kiám-chhái有田園已經賣人，娶伊ê人tio̍h替伊贖回。所以波阿斯kā路德講，「有一人比我kap你khah親，伊應該就娶你，來替贖你ê業；伊若m̄ ，我就娶你。波阿斯就請十個老大人來， kap路德至親ê人議論娶路德ê事。 Hit ê至親ê無beh ，所以波阿斯娶伊。
兩人saⁿ-kap服事上帝，上帝賞賜福氣hō͘ in 。後來伊生一個囝，表名O-pī-tek 。 Ná-o-bí真歡喜，常常抱伊， o-ló上帝。
路德ê歡喜是因為離開拜佛ê人，愛耶和華做祂ê上帝。上帝無一時bōe記得敬拜祂ê人。
O-pī-tek是耶西ê老爸，是大衛ê公。後來伊ê囝孫出chōe-chōe王。耶和華kiám無親疼敬畏祂ê人？

上帝ê布棚iáu-kútī示羅，以利做祭司頭ê時，有一人名以利加拿，徛起tī以法蓮山ê La̍h-má城；是拜上帝ê人， ta̍k年去示羅獻祭耶和華。
以利加拿有兩個某，一個名哈娜，一個名比尼娜；因為按呢，家內攪擾無和，哈娜不止好ê款式，誠實敬畏上帝，得著丈夫深深疼惜，總是lóng無生囝。比尼娜生幾若個囝兒， nā是性地khah歹，常常激哈娜受氣。以利加拿用相疼ê話勸哈娜，安慰伊ê心。
以利加拿一家去示羅beh獻祭，有一年獻祭明白，哈娜tī上帝ê布棚，心內憂悶chhoeh-chhoeh ，啼哭祈禱耶和華，發願講，「萬有ê主耶和華ah ，你若àⁿ落看顧我ê艱苦，數念我無放soah ，賞賜我生一個ta-po͘囝，我就hō͘伊屬tī耶和華到一世人lóng無kā伊剃頭。」
哈娜祈禱耶和華，直直念，是心內求，嘴唇皮振動， lóng無出聲，祭司頭以利看見， phah算是酒醉，就責備伊講，「你食酒醉，到甚麼時才會精神？的確tio̍h解酒。」哈娜應講，「 M̄是按呢；我是心內大憂悶ê人， lóng m̄-bat食酒，是piàⁿ出家己ê心tī耶和華ê面前。」以利聽見chit ê話，歡喜祝福伊，講，「你thang平安tò去；願以色列ê上帝允准你ê所求。」哈娜就tò去；心平安。因為有將家己艱苦ê tāi-chì拜託上帝，歡喜上帝ê旨意，所以心肝無koh憂悶。
咱人若有憂悶ê事， tio̍h學哈娜，去排列tī上帝ê面前； kiám-chhái是破病， kiám-chhái親人過往， kiám-chhái hō͘人窘逐， á是想家己ê罪惡， lóng總thang託重上帝。祈禱上帝ê時，應該tio̍h講出在天父ê旨意， m̄是出在家己ê意思。

耶和華有聽哈娜ê祈禱仔無？有；無偌久hō͘伊生囝，表名撒母耳。撒母耳ê意思是hō͘上帝聽見。
哈娜記得伊hē願ê話，到撒母耳斷奶ê時，就chhōa伊去示羅， beh獻hō͘上帝； koh帶三隻牛kap禮物beh祭獻，意思敢是beh感謝上帝准伊祈禱ê tāi-chì ， koh求上帝接納chit ê gín-ná 。到上帝ê布棚，就刣一隻牛獻祭，將gín-ná交以利，講，「我ê主ah ，在早有婦人人徛tī chia祈禱，就是我；是因為chit ê囝祈禱，耶和華有應允所求。，「我tùi耶和華乞， taⁿ還耶和華， hō͘伊一世人屬tī耶和華。」哈娜做一首詩，來吟感謝o-ló上帝。
人親像哈娜疼伊ê囝， m̄是向望世間ê利益，是愛囝做上帝ê路用，真有福氣，上帝的確庇佑伊； gín-ná親像撒母耳有虔誠ê老母，將伊ê囝tùi出世ê時，獻hō͘上帝，這號ê gín-ná真有福氣，上帝無m̄照顧。
撒母耳留tī示羅，哈娜kap丈夫tò去拉馬， ta̍k年koh去示羅獻祭耶和華，老母續帶一領衫hō͘伊ê囝穿。後來哈娜koh生三個囝，兩個查某囝。
撒母耳tiàm上帝ê布棚，勻勻仔khah大，上帝疼伊，人亦疼伊。

以利m̄-nā做祭司頭料理服事上帝ê tāi-chì ，亦是做士師掌管百姓。以利有兩個囝擔當祭司ê責任，一個名何弗尼，一個名腓尼哈。祭司ê職份是聖，清氣相， nā是chí兩人真歹，大犯著上帝ê法度。
以利聽見伊ê囝ê歹，就kā應講，「我tùi百姓聽見lín ê所行無端正， lín啥事按呢做？我所聽見m̄是好，就是lín hō͘耶和華ê百姓犯罪。」何弗尼， Hui-nî-khap硬心無瞅睬老爸ê話，猶原行歹。以利看見囝m̄聽勸， m̄改歹ê品行，的確tio̍h嚴嚴料理hō͘ in黜祭司ê職； nā是人不止老，心肝軟汫，就輕輕責備nā- tiāⁿ ；所以上帝差先知人，來責備以利， kā伊講beh降重重ê災厄tī伊ê家， koh兩個囝同日tio̍h死。
上帝至聖， bōe容允得歹，人千萬m̄-thang激伊受氣。以利是好人，誠實敬畏上帝；總是料理家內，教示囝兒，有失本份，所以tú-tio̍h重ê責備。
父母應該照道理教示囝兒， m̄-thang容允伊做歹， tùi細漢ê時， tio̍h引chhōa伊拜上帝，趁道理，行天ê路，做有路用ê人；父母斟酌按呢行，就thang向望上帝大恩典；父母失檢點，出在囝兒放蕩， kiám m̄著驚上帝ê大責備？

撒母耳做gín-ná tī以利ê面前服事耶和華。 Hit時耶和華罕得用話來指示人，無常常顯出祂ê異相。
有一暝，上帝ê燈猶未hoa 。撒母耳已經去睏，耶和華叫講，「撒母耳ah 。」撒母耳應講，「我tī chia ，「就走去以利hia ，講，「你有叫我，我tī chia 。」以利講，「我無叫你， thang去睏。」就倒tò去睏。
耶和華koh再叫，講，「撒母耳ah 。」撒母耳koh去chhē以利，講，「你teh叫我，我tī chia 。」以利就講，「我ê囝ah ，我無叫你；你koh去睏。」代先耶和華未bat用話指示撒母耳，所以撒母耳m̄知hit ê聲是tùi耶和華出。耶和華第三pái叫撒母耳，撒母耳猶原去就近以利，講，「你既然叫我，我tī chia 。」以利才知是耶和華teh叫伊，所以kā伊講，「你koh去睏；若koh再叫你，你就講，「請耶和華講你ê奴僕謹慎聽。」撒母耳就koh去睏，耶和華臨到猶原叫，「撒母耳ah ，撒母耳ah 。」撒母耳應講，「請你講，奴僕teh聽lah 。」
撒母耳真正有福氣，得著上帝kap伊講話。咱chit-tia̍p ê時，耶和華有叫gín-ná ， á無？有；總是m̄是親親出聲來叫，是用聖冊。箴言講，「我ê囝ah ，你tio̍h專心歸tī我。」馬太，馬可，路加lóng有記載耶穌ê話，講，「 Tio̍h容允細漢ê gín-ná就近我， m̄-thang禁止伊；因為屬tī上帝ê國是chit號ê人。」
Hit暝上帝叫撒母耳，有kā伊講甚麼？是講beh tī以色列中行一項重ê tāi-chì ，就是beh責罰以利一家ê人，因為以利兩個囝行歹， in老爸lóng無約束。
撒母耳天光起來開耶和華ê殿門， m̄敢用chit ê tāi-chì kā以利講，以利叫撒母耳講，「我ê囝ah 。」應講，「我tī chia 。」以利講，「耶和華kā你講甚麼， m̄-thang隱密tī我；你若khǹg密，願上帝責罰你。」撒母耳就lóng總kā伊講明， lóng無khǹg密。
以利聽見撒母耳所講，心肝無m̄大憂悶， iáu-kú m̄敢嫌上帝。伊知家己有大m̄-tio̍h ， nā是上帝所做ta̍k項tio̍h ，心肝就降服，講，「 Chit ê tāi-chì是耶和華做，願出在伊ê意思行。」以利這號ê款式不止好， thang做咱ê模樣。咱若誠實做上帝ê百姓，有時tio̍h hō͘伊責備，心肝m̄-thang勸怨恨； tio̍h反悔罪，用謙遜ê心降服上帝，記得聖冊所勸咱ê話，講，「我ê囝ah ，主責備你，莫得失膽；因為主責備伊所疼ê ， phah伊所接納ê囝類。」
Hit時了後，撒母耳ûn-ûn-á大，上帝庇佑伊， hō͘伊ê話lóng有應驗，到眾百姓知上帝有設立撒母耳做先知人。

以色列ê人m̄愛降服腓利士人ê管轄，就將軍兵去kap in交戰。百姓猶未反悔罪得著赦免，所以上帝無幫贊。腓利士人較贏in ，以色列軍兵死約略四千人。兵丁tò來營盤，老大人saⁿ-kap議論講，「耶和華今仔日hō͘咱敗陣tī腓利士人ê面前，是甚麼緣故？ Taⁿ tio̍h去扛耶和華ê約櫃tùi示羅來chit-ni̍h ， thang救咱脫離對敵ê手。」
In m̄是反悔罪求上帝赦免來幫贊，不過用譴損ê心，倚靠耶和華ê約櫃，來營盤裡。
約櫃到營盤，大家大歡喜， phah算約櫃tī-teh ，的確會較贏對敵，就出大聲喉叫到地振動。腓利士人聽見喉叫ê聲；就相問講，「希伯來ê營盤有喉叫到chiah大聲，甚麼意思？」有人講，「耶和華ê約櫃到in ê營盤。」大家大驚，講，「上帝到in ê營盤， taⁿ咱beh怎樣？」就相勉勵tio̍h koh-khah好膽， koh-khah出力kap in交戰。腓利士人chiah拚陣，以色列ê人猶原輸，比代先koh-khah傷重，死三萬人，其餘ê四散tò去in厝。約櫃hō͘腓利士人搶去，以利兩個囝亦hō͘ in刣死。
以利hit年九十八歲，目睭花， bōe看見， tī示羅teh坐聽候聽見相刣ê消息，心肝掛慮上帝ê約櫃，驚了會hō͘對敵搶。
相刣soah ，有一個gâu走ê人，拆裂家己ê衫，用塵埃sám頭殼，走去示羅入城來報。城裡ê眾人哀叫。以利聽見hit ê聲，心內pho̍k-pho̍k-chhéng ，問講，「哀叫ê聲，甚麼tāi-chì ？」 Hit人走到以利ê所在，講，「我今仔日tùi戰陣ê中間逃走來。」以利講，「 Tāi-chì怎樣？」 Hit人講，「以色列ê人逃走tī腓利士人ê面前， chōe-chōe刣死，你兩個囝何弗尼， Hui-nî-khap亦死，上帝ê約櫃khit伊搶去。」以利年老，身體好漢，聽到上帝ê約櫃hō͘對敵搶去，就跋倒，頷頸折，人死。以利bat做以色列人ê士師四十年。
以利ê新婦，就是腓尼哈ê某，有娠順月，一下聽見上帝ê約櫃hō͘人搶去， koh ta-koaⁿ kap丈夫lóng死，就liâm- piⁿ疼曲腰生出。邊頭徛ê婦人人kā伊講，「心tio̍h平安；是生ta-po͘囝。」伊lóng無應， lóng無掛意；就表chit ê囝ê名叫做以加薄，講，「以色列族ê榮光已經離開了，「就死。以加薄ê意思是榮光無去。
以利ê囝做上帝ê祭司，來行歹， m̄-nā惹上帝受氣責罰老爸一家， koh連累眾百姓陷落重重ê災厄。教會ê牧師kap當職ê人，是上帝ê奴僕，專專tio̍h用道理料理教會，引chhōa人行好。設使這號人變歹，教會真危險，災厄無遠。

腓利士人扛耶和華ê約櫃到in一個城，名亞實突。 In所拜ê鬼神，第一大ê ，名叫Tāi-kong上帝。 Chit ê Tāi-kong ê像不止thang笑；身軀下部親像魚，頂面有手，有頭殼親像人。
腓利士人敢有phah算約櫃是偶像ê款式，就是以色列ê上帝耶和華ê像，照顧以色列ê地方，親像Tāi-kong照顧腓利士ê地。 Taⁿ腓利士人較贏以色列人， kiám m̄是Tāi-kong較贏耶和華？腓利士人按呢誇口，扛約櫃入Tāi-kong ê廟， hē tī Tāi-kong ê身邊，表明耶和華降服Tāi-kong 。
以色列人相刣ê時，用譴損ê心，倚靠約櫃， ná親像上帝ê像；上帝就顯明大受氣，以色列ê軍兵敗走，約櫃亦hō͘人搶去； taⁿ thái-thó會容允得腓利士人這號大藐視ê tāi-chì ？上帝至聖，託重以賽亞講，「我是耶和華， che是我ê名，我的確m̄容允別ê上帝得著我ê榮光， m̄容允偶像得著我ê稱呼。」
約櫃已經lok tī Tāi-kong ê廟內，明仔早起亞實突ê人入宮廟，看見Tāi-kong ê像有跋倒tī約櫃ê面前。人奇怪bōe曉得， iáu-kú phah算kiám-chhái是偶遇然ê tāi-chì ，就請起來， koh再chhāi-teh 。過早起入廟看見Tāi-kong ê像有koh跋倒靠折，頭殼kap手ka-la̍uh tī戶碇， chhun魚ê身軀nā-tiāⁿ 。
耶和華用這號各樣ê tāi-chì ， hō͘腓利士人知，獨獨伊家己是真ê上帝，有萬項權能； Tāi-kong是假ê ， bōe照顧家己。上帝koh降災厄，城內城外ê人生疼， chōe-chōe人死。
大家大驚saⁿ-kap講，「以色列上帝ê約櫃m̄-thang tiàm chia ；因為降災厄責罰咱kap咱ê上帝Tāi-kong ； 」就請腓利士眾頭人聚集，問伊講，「 Chit ê以色列上帝ê約櫃，咱tio̍h怎樣？」頭人講，「 Tio̍h扛去迦澤。」
約櫃到迦澤城，上帝就降災厄tī迦澤ê人益發重。 Hit- tia̍p koh扛約櫃去以革倫ê城。上帝就koh-khah大降災厄tī以革倫ê人。以革倫ê人大哀叫，稟請眾頭人tio̍h扛以色列上帝ê約櫃tò去本所在。
約櫃tī腓利士ê地七月日久。腓利士人聚集和尚kap卜卦ê人，問in tio̍h用甚麼法度來還耶和華ê約櫃。應講，「 M̄-thang空空扛伊tò去， tio̍h送禮物thang做補罪ê祭獻， hō͘災厄會soah 。」 Koh講，「 Tio̍h創一張新ê車hē約櫃tī頂面；將兩隻未bat掛牛擔ê牛母來拖車，兩隻牛仔囝tio̍h關teh ；出在牛母行甚麼路，若直直行伯示默ê路到in ê交界，就通知咱tú-tio̍h ê災厄是耶和華降落ê ；若行別條路；就知所tú-tio̍h ê災厄，是偶遇然ê 。」腓利士人照按呢行，牛母拖車，心想囝， ná行ná哮，直直去伯示默ê路，無偏左，無偏右；頭人tè伊去。
上帝有權能，在早hō͘巴蘭ê驢會講話， taⁿ hō͘牛拖約櫃，家己知路， m̄-sái人牽。

兩隻牛拖車到伯示默， tú-tú收冬ê時。人tī田園teh割麥， kia̍h起頭看見約櫃tī車裡，就真歡喜。近車停ê所在有大塊石磐。利未人就扛約櫃出來hē石磐頂，將hí兩隻牛母來刣，剖車ê柴來燒，獻祭耶和華。腓利士ê頭人看了才tò去。
伯示默ê人lām-sám看約櫃， hō͘上帝攻擊in ， chōe-chōe人死。人tio̍h記得上帝是聖；屬上帝ê物亦是聖，所以人入禮拜堂， tio̍h記得是服事上帝ê所在；讀聖冊， tio̍h記得是上帝ê冊；聚集祈禱， tio̍h記得是tiàm tī上帝ê面前；的確tio̍h敬虔， m̄-thang放肆，驚了會惹上帝ê受氣親像伯示默ê人。傳道講，「你若去上帝ê殿，的確tio̍h謹慎， m̄-thang親像戇ê人lām-sám獻祭；應講無想家己所行是歹。」伯示默ê人hō͘上帝責備，眾人不止驚，講，「耶和華上帝是至聖， chī-chūi會堪得徛tī伊ê面前？」隨時差人kā基列耶霖ê人講，「腓利士人有將耶和華ê約櫃送還， lín tio̍h落來扛上去lín hit ni̍h 。」基列耶霖ê人歡喜，就扛去一人ê厝，名叫亞比拿達，設立伊ê囝以利亞撒做執事守耶和華ê約櫃。約櫃tī基列耶霖二十年久。
以色列人koh再欣慕耶和華；撒母耳就勸眾百姓，講，「 Lín若盡心歸耶和華，就別號ê上帝kap亞大碌ê偶像的確tio̍h lóng總拒絕tī lín ê中間；應該備辦lín ê心，獨獨服事耶和華nā-tiāⁿ ，伊就救lín出腓利士人ê手。」
以色列ê人趁撒母耳ê話， lóng總除去偶像kap假ê上帝。撒母耳koh替in祈禱， in就反悔改變，求耶和華赦免in ê罪。咱人常常得罪上帝親像以色列人，要緊tio̍h學以色列人反悔罪求上帝赦免咱。祈禱ê時tio̍h認家己ê罪，求聖神幫贊。聖冊講，「求就得著。」

腓利士人聽見以色列人聚集tī米斯巴，就備辦軍兵，去beh攻擊in 。以色列人聽見chit ê tāi-chì就驚，請撒母耳講，「替阮求耶和華無soah ， hō͘伊救阮tī腓利士ê手。」撒母耳就刣一隻羊á-囝， lóng總燒來獻祭上帝，求耶和華允准伊ê祈禱。耶和華准伊。
撒母耳獻燒祭ê時，腓利士人到，攻擊以色列族。耶和華起脆雷，腓利士人敗走tī以色列族ê面前。以色列族tùi後面追入in ，攻擊in到伯佮。
撒母耳創石碑徛tī米斯巴kap善ê中間，號hit ê名叫以便以謝，講，「到chit時耶和華有幫贊咱。」以便以謝ê意思是紀念幫贊ê石碑。
上帝實在好款待咱。咱親像以色列人，有時有憂悶艱苦對敵死失ê事，上帝亦常常保護咱。咱tio̍h數念上帝ê恩，記tī心裡，親像以色列人刻tī石碑，來做紀念。
Hit-tia̍p了後久久腓利士人m̄敢koh再佔以色列ê地。幾若個城腓利士人在早來侵佔， taⁿ hō͘以色列人伏倒轉。
撒母耳做士師到一世人； ta̍k年出巡去伯特利， Kiat-kap ，米斯巴， ta̍k所在判斷百姓ê tāi-chì ，才倒轉來伊ê厝tī拉馬。 Tī hia有起壇服事耶和華。

撒母耳做以色列人ê士師，百姓聽伊ê教示chōe-chōe年，不止平安。
後來撒母耳年老，設立伊兩個囝幫贊伊做士師料理以色列人ê tāi-chì 。
Chí兩個囝愛錢財，受布賂，無公道判斷，冤枉百姓。
以色列眾老大聚集稟請撒母耳，講，「你已經年老，你ê囝不肖，請你揀一人；設立伊做王，料理阮，親像別國。」
撒母耳聽見chit ê話，知百姓無歡喜上帝料理in ê法度，愛學四面無拜上帝chiah-ê族類ê款式；撒母耳ê心無歡喜，就將chit ê tāi-chì祈禱上帝。上帝吩咐伊，講，「 Tio̍h趁百姓ê話， in m̄是拒絕你，是拒絕我， m̄愛我治理。在早我chhōa百姓出埃及， tùi hit-tia̍p到taⁿ ， in常常拒絕我，服事別ê上帝； in ê款待你亦是按呢。 Taⁿ tio̍h趁in ê話， nā是tio̍h嚴嚴教示，亦tio̍h將hit ê王ê慣習指示in 。」撒母耳將上帝ê話來指示百姓，明明kā應講設立王會加添in ê艱苦，因為王會將百姓ê囝，查某囝做家己ê差用，會揀百姓第一好ê田園賞賜伊ê人臣，會用百姓ê奴僕女婢，精牲做家己ê工，會款待眾百姓ná親像做伊ê奴僕；到hit-tia̍p lín來求叫上帝，伊m̄聽lín 。百姓m̄聽撒母耳所勸ê話， koh講，「阮愛得著王治理阮， chhōa阮交戰，親像別國。」
撒母耳koh用百姓ê話kā耶和華講。耶和華吩咐伊，講，「 Thang趁百姓ê話， kā in設立王。」以色列人硬心m̄趁上帝ê旨意，愛照家己ê私慾，所以上帝出在in 。無偌久就知趁家己ê私慾是m̄好，上帝ê旨意是tio̍h ，所以咱tio̍h歡喜順趁上帝ê旨意。

便雅憫ê支派有一人名叫基士，是大好額ê人。伊有一個囝名叫掃羅，面貌不止súi ，身體較贏眾人，通百姓lím-lím到伊ê肩頭。基士失落幾隻驢， m̄知走去tah-lo̍h ，就教伊ê囝掃羅tio̍h帶一個奴僕去chhē驢。掃羅去chōe-chōe所在chhē ， lóng bōe tio̍h ，就kā奴僕講，「 Khah好tio̍h轉來去，驚了阮父m̄是掛慮驢，是掛慮咱。」奴僕講，「 Tī chit ê城有一人，是上帝ê奴僕，不止有名聲，所講ê話有應驗； taⁿ咱m̄值著去就近伊， kiám-chhái伊會指示咱tio̍h去tah-lo̍h chhē 。」掃羅講，「好； taⁿ來去。」兩人就去， peh上山beh入城就tú-tio̍h幾若個查某gín-ná ，出來beh chhiūⁿ水，就問應講，「先知人tī chia無？」應講，「有；今仔日有來，城裡ê百姓今仔日有獻祭ê tāi-chì ，伊猶未上獻祭ê所在， lín緊緊入城會liâm-piⁿ tú-tio̍h ，百姓tio̍h聽候伊來祝福祭物，才敢食； lín chit-tia̍p去會tú-tio̍h 。」兩人上去入城門， tú-tio̍h撒母耳出來beh上去獻祭ê所在。
撒母耳kap掃羅代先lóng無相識， nā是上帝昨暮日默示撒母耳講，「明仔載我beh差一人tú-tio̍h你，你thang用油抹，來設立伊做王，救我ê百姓脫離腓利士人ê手。」撒母耳chit-tia̍p tú-tio̍h掃羅，上帝koh默示伊講，「我所講ê人chit-tia̍ptī你ê面前，伊thang治理我ê百姓。」
掃羅m̄-bat撒母耳，看是老大人，就問伊講，「請kā我講先知人ê厝tī tá-lo̍h 。」撒母耳應講，「我是先知人，你kap我上去獻祭ê所在，今仔日你tio̍h hō͘我請，明仔載我beh送你去。論到三日前你所失著ê驢，你ê心肝m̄-sái掛慮，已經有chhē-tio̍h 。 Taⁿ以色列族所有thang欣慕ê ， lóng總屬tī chī-chūi ？」 kiám m̄是你kap你老爸ê家mah ？掃羅聽見這號ê話，就不止奇怪講，「我是便雅憫ê人， tī以色列支派ê中間，便雅憫kiám m̄是第一細？ tī便雅憫支派ê內面，阮ê家不止細；你怎樣kā我講這號ê話？」
撒母耳chhōa掃羅kap奴僕入廳堂， hō͘ in坐大位；已經有辦大筵席，三十個人客tī-teh 。撒母耳kā廚房講，「我所吩咐你tio̍h留ê好物， taⁿ tio̍h捧來。」廚房就捧前腿ê頂胛來lok tī掃羅ê面前。撒母耳講，「 Chit ê是我tiau故意beh hō͘你。」
Hit日掃羅kap撒母耳saⁿ-kap食。食了tùi山頂落來入城，上厝頂，撒母耳kap掃羅saⁿ-kap講話。 Kè日早早起來撒母耳叫掃羅， kā伊講，「 Thang起身，我beh送你去。」掃羅就起身，兩人出去。去到城邊，撒母耳kah掃羅tio̍h吩咐奴僕代先行去。
奴僕去，撒母耳就請掃羅暫時聽候，因為伊beh用上帝所吩咐ê kā伊講明。

撒母耳提一矸á ê油thîn tī掃羅ê頭殼頂，行敬王ê禮數，來唚嘴講，「耶和華kā你抹油， thang做伊ê百姓ê頭。」
撒母耳beh hō͘掃羅憑據thang信lóng無疑，就kā伊講幾若項ê兆頭hit日會tú-tio̍h 。掃羅離開了後lóng總tú-tio̍h ， tú-tú親像撒母耳所講ê話。中間一項不止奇怪，就是講掃羅行到某所在，會tú-tio̍h一陣ê先知人tùi山頂落來， kia̍h樂器感神行路唱念。掃羅本身亦會hō͘耶和華ê神感動，人換新ê款式，來伴先知人唱念。代先bat掃羅ê人，看見伊換這號ê款式，就奇怪講，「基士ê囝有tú-tio̍h甚麼tāi-chì ？掃羅kiám是先知人mah ？」
後來掃羅tú-tio̍h in叔， in叔問伊講，「 Lín有去tá-lo̍h ？」應講，「去chhē驢； chhē bōe tio̍h ，就去見撒母耳。」叔koh問，「撒母耳kā lín講甚麼tāi-chì ？」應講，「伊kā阮講，驢已經chhē著。」掃羅lóng無講出撒母耳所講國ê tāi-chì 。 Chit ê tāi-chì iáu-kú khǹg密。
撒母耳叫眾百姓聚集tī米斯巴責備應講，「 Lín愛得著王，耶和華m̄歡喜，因為祂是lín ê王； lín辜負伊ê恩典，才beh設立王。 Taⁿ tio̍h照lín ê支派宗族，徛tī耶和華ê面前， hō͘祂替lín揀王。」大家趁撒母耳ê話來拈鬮，就得著便雅憫ê支派，基士ê囝掃羅。 Liâm-piⁿ chhē掃羅， chhē無， m̄知有來á無，就求耶和華指示。耶和華講，「伊bi̍h tī器具ê中間。」就去牽伊來眾人ê所在，伊ê身體真好看， khah躼眾人；撒母耳指伊， kā眾人講，「 Lín看耶和華所揀ê人；萬百姓ê中間，無一人會比得伊。」眾百姓看伊，真歡喜講，「願王萬歲。」
撒母耳將國ê法度詳細教示百姓， koh創冊來記載，才hō͘百姓四散tò去in厝。掃羅亦tò去伊ê厝， chōe-chōe人跟隨伊去； nā是有幾若個歹人m̄降服講，「 Chit- ê人thái-thó會救咱？」掃羅tìⁿ無聽見。
照聖冊ê教示國王kap官府ê權柄是tùi上帝出，人人tio̍h順服；人來違逆，就是違逆上帝ê法度。無降服世間ê國王官府，尚且是重罪；何況無降服救主， hit ê罪重到怎樣？祂是上帝ê囝，萬王ê王，掌管天，掌管地，天使世間人lóng總tio̍h降服。
上帝准以色列人m̄-tio̍h ê所求， kā in設立王， m̄-nā beh責備in ，亦有大恩典ê意思。上帝設立王治理以色列國，是beh關照後來救主ê tāi-chì 。祂其實做王， m̄是beh料理世間ê tāi-chì ，是beh料理心神，救伊ê百姓脫離魔鬼ê手頭kap ta̍k項ê歹，來得著永遠活。

掃羅雖然hō͘撒母耳照上帝ê默示kā伊抹柚， koh百姓揀伊做王， iáu-kú無出頭料理國ê tāi-chì ；猶原徛本城Kî-pì-a ，辦家己ê tāi-chì 。無jōa久，亞文ê王名Ná-pat ， chhōa軍兵來佔以色列ê地，紮營tī基列beh攻擊雅匹城。雅匹ê序大人差人去Kî-pì-a報chit ê tāi-chì 。 Kî-pì-a ê百姓聽見，出大聲啼哭。
掃羅tú-tú hit-tia̍p tùi田園趕牛tò來，就問講，「百姓啼哭啥事？」人就將雅匹差使ê話kā伊講。掃羅一個聽見， hō͘上帝ê神感動，真大受氣，差人遍遍去以色列ê地，召眾人趕緊來；人若m̄來beh重重責罰伊。三十三萬人liâm-piⁿ聚集，掃羅chhōa in去kap Ná-pat交戰，刣死亞文軍兵真chōe ， iáu--ê lóng四散。
以色列ê人就不止敬重掃羅，稟請撒母耳，講，「前日有人講m̄愛掃羅做王， taⁿ hit號人tio̍h刣。」掃羅講，「 M̄-thang ；耶和華今仔日大大救咱，咱今仔日m̄-thang刣人。」撒母耳就趁chit ê機會叫眾百姓聚集tī Kiat-kap ， beh建立國ê tāi-chì khah堅固。百姓就聚集用大禮數設立掃羅做王，將chōe-chōe精牲kap禮物獻祭耶和華。掃羅kap眾人歡喜到bōe顧得。
撒母耳tùi眾百姓講，「 Lín tùi我求ê ，我lóng總有行， kā lín設立王。 Taⁿ chit ê王tio̍h治理lín ；我已經年老，頭毛白，我ê囝兒亦kap lín tī-teh 。我tùi細漢ê時到今仔日有治理lín ，設使有lām-sám提lín ê物，有剋虧lín ，有冤枉lín ，有受布賂， lín chit-tia̍p tī耶和華kap伊所設立ê王ê面前， tio̍h做干證，我就lóng總賠lín 。」
大家應講，「無； lín lóng未bat剋虧阮，未bat冤枉阮，未bat受布賂。」撒母耳講，「耶和華kap伊所立ê王thang做干證，我lóng m̄-bat提lín一項ê物。」大家講，「 Tio̍h ； in做干證。」
撒母耳koh講，「在早設立摩西，亞倫， chhōa lín ê祖出埃及，是耶和華，伊今仔日做見證。 Taⁿ lín請定定徛，我就將耶和華所行ê恩典款待lín kap lín ê祖，來kap lín辯論。在早lín ê祖求叫耶和華，耶和華就差摩西，亞倫chhōa in出埃及，賞賜in徛起chit ê土地。然後百姓沓沓bōe記得in ê上帝耶和華，去拜外國假ê鬼神，耶和華就將伊ê百姓交付tī幾若號對敵ê手；亦ta̍k pái百姓若認罪，求叫耶和華，耶和華就hō͘人出頭來救lín ， hō͘ lín平安徛起。」
撒母耳講起這號tāi-chì不止詳細， hō͘百姓數念在早上帝做in ê王救in 。 M̄-nā在早按呢，到路尾亦是按呢，設立撒母耳做士師，救in脫離腓利士人ê手，做憑據； nā是百姓得著這號ê恩典， iáu-kú心不知足，愛另外設立王，實在是大背叛in ê王耶和華。
撒母耳koh講，「 Taⁿ lín所欣慕ê王已經得著，耶和華有設立伊， hō͘伊會治理lín 。 Lín若敬畏耶和華，聽伊ê嘴，無違逆伊ê命令， lín kap lín ê王lóng總趁lín ê上帝耶和華，就不止好；獨獨若m̄聽耶和華ê嘴，來違逆伊ê命令，就耶和華的確降災厄，責罰lín ，親像責罰lín ê祖一般樣。 Taⁿ請徛teh ，看耶和華tit-beh行各樣ê tāi-chì tī lín ê面前。 Chit-tia̍p是割小麥ê時我beh求叫耶和華，伊就會起雷落雨， hō͘ lín知lín愛設立王，實在有重罪tī耶和華ê面前。」
Tī迦南ê地，割小麥ê時，罕得脆雷落雨。 Hit-tia̍p撒母耳求叫耶和華雨就落雷tân ，百姓看見，真驚惶， kā撒母耳講，「阮早前ê罪過重， taⁿ有加添一項ê罪，就是愛設立王；請你替阮祈禱你ê上帝耶和華， hō͘阮m̄-sái死。」

Tùi眾百姓ê中間掃羅揀三千人做軍兵，兩千人跟綴伊本身，一千跟綴伊ê囝約拿丹。其餘ê百姓掃羅kah in tò去。
腓利士ê人hit時有把守ê兵tiàm tī Ki-pa ，約拿丹去攻擊in 。腓利士ê眾人聽見chit ê tāi-chì ，就大受氣，聚集三台ê車馬兵，步兵真chōe ， beh kap以色列人交戰。掃羅召以色列ê百姓聚集tī Kiat-kap ， beh備辦kap腓利士人相刣。
撒母耳照上帝ê命令，已經吩咐掃羅tio̍h tòa tī Kiat-kap七日久，聽候伊來獻祭耶和華，亦會kā伊講怎樣tio̍h行。掃羅聽候到第七日，看撒母耳猶未來，就教人tio̍h創燒祭kap謝恩ê祭ê精牲來，掃羅自專來獻。
獻燒祭明白，撒母耳就到。掃羅出去迎接伊，問安。撒母耳問伊，「你所行怎樣？」撒母耳講，「我看見百姓tit-beh四散，你無照日期來，腓利士人已經聚集tī密抹，就心內想，驚了我猶未祈禱耶和華，腓利士人就來攻擊我；因為按呢我勉強家己來獻燒祭。」
撒母耳講，「你所做無智慧，違逆你ê上帝耶和華ê命令。耶和華本beh hō͘你管以色列人，國位代代無soah ； taⁿ你ê國bōe久長，耶和華有揀一人，合伊ê意思， thang做伊ê百姓ê王；因為你無趁耶和華ê命令。」撒母耳就做伊去；軍兵chōe-chōe亦已經四散。掃羅點兵看有chhun六百人nā-tiāⁿ ， thái-thó會出陣去攻擊腓利士幾若十萬ê人？
掃羅本ê款式不止好，是謙遜ê人； taⁿ設立做王，可惜變驕傲，趁家己ê意思背叛上帝ê命令， hō͘上帝責備。
腓利士人大ê營盤tī密末。搶劫ê兵tùi營盤出來，分做三隊四界去搶劫人； koh有一隊出來把守tī Bi̍t-boa̍t ê關隘。
掃羅ê囝約拿丹m̄是親像老爸ê驕傲；是真實ê心服事上帝，亦是好膽頭ê人。跟隨約拿丹，有一個兵仔kia̍h伊ê家私，有一日，約拿丹kā chit ê兵仔講，「咱兩人去對面，腓利士人把守ê所在，好mah ？ kiám-chhái耶和華會幫贊咱，雖然對敵chōe ，咱少，耶和華有權會hō͘咱較贏。」兵仔應，「好；我kap你去。」
兩人就去，腓利士把守ê兵看見，冷笑saⁿ-kap講，「希伯來ê人tùi in所bi̍h ê石洞出來。」把守ê兵看見有兩人nā-tiāⁿ ，就譏刺出大聲叫應講，「 Lín上來chit-ni̍h ，阮有一項ê tāi-chì beh kap lín講，「約拿丹kā伊ê兵仔講，「你tè我上去，耶和華的確交in tī以色列人ê手。」
山不止崎，兩人爬上去。到tè ，上帝庇佑in ，就較贏把守ê兵，刣死二十人。上帝hō͘腓利士營內營外ê軍兵lóng總驚惶ngia̍uh-ngia̍uh-chhoah ，亂亂逃走，到地振動。
掃羅看頭ê兵看見腓利士人四界走，來報掃羅。掃羅m̄知甚麼人有去攻擊in ，就吩咐tio̍h點兵看甚麼人無tī-teh 。點了才知約拿丹kap跟隨伊ê兵仔無tī-teh 。腓利士營盤iáu-kú譁譁滾， ná久ná傷重。掃羅就趁chit ê機會chhōa兵去beh攻擊in ，到就看見in家己相攻擊，真亂；以色列人就大較贏，腓利士人lóng總逃走。耶和華親像按呢救伊ê百姓。
Hit日掃羅kah眾人tio̍h咒誓，直直tio̍h phah對敵， lóng m̄-thang食甚麼物，聽候ê-hng才thang食，若代先食tio̍h受咒詛。眾人hit日無食，不止厭。掃羅咒誓ê時約拿丹無tī-teh ， lóng m̄-bat聽見。到樹林ê所在有野蜜chōe-chōe ，約拿丹就食蜜，連鞭khah精神。一人看見，就將掃羅咒誓ê話kā伊講。
到ê-hng thang食ê時，眾人不止枵，刣牛，羊，無照法度聽候到血lóng總流出，就liâm-piⁿ食。有人將chit ê tāi-chì kā掃羅講，掃羅責備眾人，吩咐ta̍k人tio̍h牽伊ê牛，羊來chit-ni̍h ，照法度刣來食；有血ê肉m̄-thang食來得罪耶和華。按呢掃羅嚴嚴禁止眾人m̄-thang違逆外皮ê禮數， nā是上帝前日吩咐伊本身ê話，家己敢背叛。
眾人食了，掃羅講，「 M̄值著今暝追趕腓利士人，搶劫in到天光， m̄-thang hō͘一人走離。」眾人講，「好。」祭司講，「 Khah好tio̍h問上帝。」掃羅就託祭司tio̍h問，「今仔日thang追趕腓利士人á無？」 Hit日上帝lóng無應。掃羅就吩咐序大人lóng總來， thang查考有甚麼罪過；咒誓講，「設使是我ê囝約拿旦，的確tio̍h死。」大家拈鬮得著約拿丹。
掃羅m̄知約拿丹食蜜ê tāi-chì ，就問伊講，「你做甚麼tāi-chì ， tio̍h明明kā我講。」約拿丹講，「我不過食淡薄蜜，就tio̍h死。」掃羅koh咒誓kā約拿丹講，「你的確tio̍h死。」眾人聽見m̄甘願， kā掃羅講，「約拿丹hō͘咱大較贏對敵，伊kiám tio̍h死？的確m̄-thang 。」 Koh咒誓講，「連伊一支頭毛亦m̄-thang傷害。」親像按呢眾人救約拿丹m̄-sái死。 Hit- tia̍p掃羅tò來，無追趕腓利士ê軍兵， nā是腓利士人tò去in ê地。
Hit- tia̍p了後掃羅招軍兵chōe-chōe操練， hō͘伊ê國堅固；去kap以色列四面ê對敵相刣，上帝疼伊ê百姓，所以hō͘掃羅較贏。

在早以色列人出埃及，猶未到西奈山，亞馬勒ê人來kap in相刣，以色列人刣贏。人對敵上帝ê百姓，實在是惹上帝ê受氣。 Hit- tia̍p上帝講出定著ê意思beh lóng總剿滅亞馬勒ê族。 Nā是上帝大慈心，無liâm-piⁿ剿滅， iáu-kú聽候幾若代， hō͘ in有機會thang反悔罪。可惜亞馬勒人lóng無反悔，猶原做上帝ê百姓ê對敵，幾若pái來攻擊in ，搶劫in ê物。掃羅做王ê時陣，敢有按呢行。撒母耳去見掃羅kā伊講，「早前耶和華差我kā你抹油， hō͘你做伊ê百姓ê王， taⁿ你tio̍h趁耶和華ê話。萬物ê主耶和華講，「在早以色列族tùi埃及出， hit時亞馬勒人埋伏tī路ni̍h ，我無bōe記得； taⁿ tio̍h去攻擊亞馬勒族， lóng總剿滅，將男婦老幼精牲lóng總刣。」
掃羅就召伊ê軍兵二十一萬人聚集， chhōa in去亞馬勒ê地，攻擊in幾若個城，上帝幫贊伊ta̍k所在較贏，掠亞馬勒ê王，名亞甲無刣伊，另外ê人lóng總剿滅； koh揀好ê牛，好ê羊牽tò來； nā是無路用ê lóng刣死。按呢掃羅koh再背叛上帝。
上帝就吩咐撒母耳，講，「掃羅違逆我；無趁我ê命令；在早設立伊做王， taⁿ我反悔。」雖然撒母耳已經一pái照上帝ê命令，大責備掃羅， kā伊講伊ê國運bōe久長， nā是心內敢iáu-kú敬掃羅；所以聽見上帝chit號ê話，撒母耳真憂悶，通暝bōe睏得，是直直求叫耶和華。 Nā是上帝ê意思已經定著，撒母耳無法祂。
撒母耳去見掃羅，掃羅用歡喜ê款式接納伊，講，「願耶和華賞賜你福氣；我已經遵趁耶和華ê命令來行。」撒母耳講，「我聽見牛羊teh哮ê聲， che是怎樣？」掃羅講，「 Che是tùi亞馬勒ê地牽來；百姓寶惜好ê羊，好ê牛，牽來beh獻祭你ê上帝耶和華；其餘ê一盡剿滅。」
撒母耳就將上帝所吩咐ê話， kā掃羅講，「早前你卑微ê時，耶和華設立你做以色列ê王，然後吩咐你，講，「亞馬勒族極歹， tio̍h去lóng總剿滅，你啥事m̄趁耶和華ê命令，是去搶劫對敵ê物？掃羅講，「我有趁耶和華ê話；亞馬勒ê王亞甲，有掠來，其餘ê人一盡剿滅；論所tio̍h剿滅ê精牲，百姓有揀第一好ê ， beh獻祭你ê上帝耶和華；其餘ê一盡剿滅。」
撒母耳講，「耶和華kiám無歡喜人聽趁伊ê命令， khah歡喜tī燒祭，謝恩ê祭？聽是較贏獻祭，趁是khah好精牲ê油膋；因為背叛是親像邪術ê歹，違逆無各樣拜偶像ê罪。你m̄聽耶和華ê命令，耶和華m̄-ti̍h你做王。」
掃羅聽見chit ê話，不止驚，講，「我實在有罪；有驚百姓，才有違逆耶和華ê命令kap你ê話； taⁿ tio̍h赦免我。」撒母耳知m̄是誠實反悔罪，就越頭beh離開去，掃羅擒伊ê衫beh留伊，衫拆裂，撒母耳講，「耶和華今仔日拆開你做王ê位，賞賜你ê同伴，就是比你khah好ê人； koh以色列ê上帝所講ê話的確行， m̄是親像人後來會反悔。」
掃羅講，「我實在有罪， taⁿ求你tī眾人ê面前尊敬我， kap我倒轉來， hō͘我thang服事敬拜你ê上帝耶和華。」撒母耳就倒轉來，掃羅敬拜耶和華。
撒母耳吩咐tio̍h牽亞馬勒ê王亞甲來。亞甲phah算taⁿ m̄-sái死，就歡喜來； nā是亞甲做王ê時，不止殘忍，有刣死chōe-chōe人，所以chit-tia̍p tio̍h受刑罰。撒母耳趁上帝ê命令來刣伊。撒母耳就tò去Lia̍p-má ，掃羅tò去Kî-pì-a ，撒母耳無koh去見伊。
撒母耳記得起頭tú-tio̍h掃羅，照上帝ê教示，用設立敬畏王ê禮數， kā伊抹油唚嘴。 Hit時掃羅不止好ê款式，謙遜肯聽上帝ê話， hō͘撒母耳不止疼伊。 Taⁿ掃羅變驕傲， m̄愛降服上帝，是悖逆伊ê命令，致到hō͘上帝拒絕。雖然撒母耳無koh再去見掃羅， iáu-kú常常替伊憂悶煩惱。

Hit時tiàm tī伯利恆有一個老大人，名耶西，有八個後生。有一日上帝吩咐撒母耳，講，「我定著拒絕掃羅， m̄-ti̍h伊做以色列ê王，你m̄-sái常常替伊憂悶， tio̍h去伯利恆，到耶西ê厝，我有揀伊ê囝一人做王，你thang kā伊抹油。」
撒母耳去伯利恆，城裡ê長老不止驚，出來迎接伊，問講，「你來是平安ê tāi-chì ， á-m̄是？」應講，「是平安ê tāi-chì ， beh獻祭耶和華；請lín長老家己備辦，來食獻祭ê筵席。」撒母耳亦請耶西kap伊ê後生去食筵席。撒母耳無kā眾人講起伊beh揀人做王； kiám-chhái有通知耶西。
獻祭明白大家猶未坐桌，耶西ê大囝名Í-lī-ap入來，身體，面貌真好看，撒母耳看見，心內拍算上帝所揀thang做王，的確是chit ê人，上帝kā撒母耳講，「莫得看伊ê面貌súi ，伊ê身體kôsiⁿ ，我所揀m̄是chit ê人；因為耶和華m̄是親像人看外貌，是看心內。」耶西七個囝，一個一個經過lóng總hō͘撒母耳看，撒母耳講，「耶和華所揀m̄是chiah-ê 。」
撒母耳就問耶西，講，「你ê囝lóng總tī chia mah ？應講，「 Iáu-kú有煞尾ê ，伊chit-tia̍p teh顧羊。」撒母耳講，「 Tio̍h差人去叫伊來；伊猶未到，咱m̄-thang坐桌。」耶西差人去叫伊煞尾囝來，名是大衛，面貌亦是súi 。大衛到，上帝kā撒母耳講，「 Chit ê就是； thang kā伊抹油」撒母耳就kā伊抹油，然後倒tò去去拉馬。 Tùi hit日了後，耶和華ê神大感動大衛。
抹油ê禮數是表明聖神幫贊ê tāi-chì 。大衛ê兄看見伊受抹油m̄知是上帝揀伊做王。咱m̄知撒母耳有連鞭通知大衛本身á無。設使有。大衛猶原kā老爸顧羊， lóng無計謀得著王ê位，是聽候上帝開路。
耶和華ê神離開掃羅，歹ê神來攪擾伊。有人kā伊講，「當歹神攪擾你ê時，設使會得著一人gâu彈琴，就會好。」掃羅吩咐伊ê奴僕tio̍h chhē這號ê人。 Chit ê奴僕講，「 Tī伯利恆有chit號ê人，是耶西ê囝，名大衛， teh顧羊，是gâu彈琴，亦ta̍k項ê款式，品行lóng總不止好。」掃羅就差人去伯利恆， kā耶西講，你ê囝teh顧羊，名大衛，請tio̍h差伊來chit-ni̍h 。」大衛就去，歹神來攪擾掃羅ê時，大衛就彈琴，掃羅連鞭khah平安，歹神離開去。大衛無常tī王宮， koh tò去老爸ê厝顧羊。

腓利士人koh來beh kap以色列人交戰，就紮營tī山頂。掃羅chhōa兵紮營tī對面ê山。中間有山坑。腓利士人有一個討戰ê人，出來，名歌利亞，真大漢， khah lím一丈；有戴銅ê頭盔，穿戰甲，戰裙， lóng是銅做，戰甲百外斤重；有鎗刀，戟；鎗懸親像楹仔，鎗肉是鐵，約略十五斤；有一人跟隨伊，夯伊ê兵牌。腓利士討戰ê人徛teh出大聲叫以色列ê軍兵講，「 Lín啥事出陣排列隊伍？我是腓利士人， lín是掃羅ê奴僕； lín tio̍h揀一人kap我相刣，設使伊會較贏來刣我，就阮lóng總降服lín ；設使我會刣伊， lín tio̍h降服我。」 Koh講，「以色列全軍今仔日hō͘我侮慢；就出一人kap我相刣。」掃羅kap以色列眾人聽見這號ê話真驚，腓利士討戰ê人四十日久ta̍k日出來侮慢以色列ê軍兵。
耶西三個大囝tè掃羅去交戰， nā是大衛tī伯利恆顧羊。耶西kā大衛講，「你taⁿ去營盤，看你ê兄平安無。就帶烘ê五穀kap餅hō͘ in ；亦tio̍h帶牛奶餅送千總。」
大衛去teh-beh到營盤，聽見大聲喊喝，因為軍兵tú-tú出來beh交戰，大衛緊緊走去請安伊ê兄。 Saⁿ-kap講話ê時歌利亞koh出來侮慢以色列ê軍兵。大衛聽見。以色列眾人看見歌利亞， lóng總驚逃走。大衛看見無人敢kap歌利亞相刣，就講，「 Chit ê無拜耶和華ê腓利士人怎樣敢來侮慢永活上帝ê軍兵？」大衛ê大兄聽見大衛kap人議論這號ê tāi-chì ，就受氣講，「你來chia啥事？放hiah-ê羊tī山裡，甚麼人照顧？我知你驕傲m̄規矩，來chit裡是愛看相刣nā-tiā 。」大衛講，「我所做kiám是m̄-tio̍h ？」就越頭koh kap人議論親像代先ê話。
有人將大衛ê話kā掃羅講，掃羅召伊來。大衛kā掃羅講，「 M̄-sái因為chit ê腓利士討戰ê人失膽，我會去kap伊相刣。」掃羅講，「你值伊bōe起，你ê年歲chíⁿ ，伊當勇猛， tùi細漢ê時學習武藝。」大衛講，「早前我kā老爸顧羊，有獅，有熊來咬羊，我就追伊，拍伊，救羊出伊ê嘴；伊beh來咬我，我就掠伊， phah伊死；獅kap熊尚且hō͘我害死，何況chit ê無敬拜耶和華ê腓利士人，的確hō͘我刣，因為伊有侮慢永活上帝ê軍兵。」大衛koh講，「耶和華既然救我脫離獅kap熊ê爪，的確會救我脫離chit ê腓利士人ê手。」掃羅講，「 Thang去；願耶和華庇佑你。」
掃羅就將家己ê盔甲hō͘大衛， kā伊戴銅ê頭盔，穿銅ê戰甲，縖帶背刀，試看beh行，知bōe做得，就kā掃羅講，「這號我bōe用得， m̄慣勢； 」就lóng總褪去，才kia̍h伊ê枴仔， tī溪裡揀五塊光滑ê石卵，貯tī袋仔，手提hìⁿ石ê索仔，按呢去就歌利亞。歌利亞行來就大衛，猶未相倚看見大衛lóng無盔甲，無刀槍，亦是少年幼chíⁿ ，就冷gē講，「你舉枴仔來，掠我是狗mah ？」就指in所拜ê鬼神來咒懺， koh kā大衛講，「來lah ；我teh-beh將你ê肉獻hō͘禽獸食。」大衛講，「你倚靠刀，鎗，戟，我倚靠萬物ê主耶和華，祂是永活ê上帝，你所侮慢ê ；祂會將你交我ê手， hō͘我刣你ê頭殼，將lín眾人ê身屍獻hō͘禽獸食； hō͘天下慢慢人知以色列人有真ê上帝，刣贏刣輸lóng是祂主意，祂今仔日的確將lín交tī阮。」
講了，兩人進前beh相近倚，大衛tùi袋仔提出一塊石卵， khòa hìⁿ索來hiat去， tú-tú tio̍h歌利亞ê頭額，歌利亞就倒落。大衛進前踏伊ê身屍，拔伊ê刀來割伊ê頭殼。腓利士眾人看見歌利亞已經死，就四散逃走，以色列軍兵追jip in ，刣死chōe-chōe ，倒轉來搶劫布棚。
大衛較贏歌利亞， m̄是家己ê氣力，是因為倚靠上帝，得著上帝幫贊。咱有對敵比歌利亞kok-khah猛，就是魔鬼愛害咱ê靈魂；咱家己無氣力會較贏伊， tio̍h學大衛，來倚靠上帝，才會較贏魔鬼。

大衛去phah歌利亞ê事，掃羅問伊ê元帥Ap-nî-jíⁿ ，講，「 Chit ê少年ê人是chī-chūi ？」 Ap-nî-jíⁿ應講，「我m-bat伊。」掃羅乜使問hit句？早前大衛彈琴tī伊ê面前，怎樣伊本身bōe認得？掃羅是王有歲掛慮chōe-chōe tāi-chì ，大衛是少年； koh掃羅hō͘歹神攪擾伊ê時，心肝無甚麼自在， taⁿ有離開m̄知jōa久；亦kiám-chhái大衛tī王宮內所穿ê衫，比平素穿ê來顧羊，無saⁿ親像，因為che幾若項ê緣故，所以掃羅m̄-bat伊。
大衛刣歌利亞kōaⁿ伊ê頭殼tò來， Ap-nî-jíⁿ chhōa伊去見掃羅，掃羅問講，「少年人ah ，你是chī-chūi ê囝？」大衛應講，「我是你ê奴僕伯利恆人耶西ê囝。」 Saⁿ-kap講話明白，掃羅留伊， m̄ hō͘伊tò去顧羊，是beh用伊來辦國ê tāi-chì 。
約拿丹聽見大衛kap掃羅講話，就不止疼伊，親像疼惜家己ê性命，兩人心肝相契合，結做朋友；約拿丹就將伊ê衫kap器械送大衛做為記。
約拿丹kap大衛怎樣會相疼到chiah深？因為兩人不止敬畏上帝。人因為世間ê利益，才做好ê朋友，這號ê相疼無穩當，亦無久長，罕得做好朋友到一世人；設使有，死後bōe koh相見tī天裡。 Nā是人虔誠ê心，欣慕道理，愛心性品行lóng總合上帝ê意思，常常出力beh利益別人，才來結交朋友，實在有福氣；一世人會相疼，死後會koh再相見tī天堂，做朋友久長無soah 。
Hit時掃羅不止疼大衛，設立伊最大ê武官，委伊去辦tāi-chì ；亦不論tah-lo̍h去，大衛顯明通達ê心，辦tāi-chì好勢， hō͘官府kap百姓lóng總o- ló伊

大衛已經刣歌利亞，以色列人大較贏腓利士人，相刣明白，掃羅chhōa軍兵tò去；到ta̍k個城， chōe-chōe婦人人出來；唱歌跳舞，搖玲瑯鼓，歡喜來迎接掃羅王。婦人人趒跳，有ê唱，有ê和，講，「掃羅刣人káng千，大衛刣人káng萬。」掃羅聽見hit號話，不止受氣，講，「將káng萬hō͘大衛，獨獨hō͘我káng千nā-tiāⁿ ，不如將王位hō͘伊？」 Tùi hit-tia̍p了後，掃羅怨妒大衛。
隔日上帝hō͘歹神創治掃羅，掃羅tī嘴內心肝亂，大衛入來， tī伊ê面前彈琴。掃羅舞弄伊手裡ê戟，講， beh刺大衛釘伊tī牆ni̍h 。大衛閃避兩擺，掃羅知耶和華放捒伊，來庇祐大衛，所以驚大衛， m̄愛伊跟隨tī身邊；就設立伊做千總chhōa兵丁出入。
大衛所行無m̄靈通， hō͘眾百姓敬重伊， nā是hō͘掃羅益發驚伊，愛刣伊，伊亦家己m̄敢，就計謀beh hō͘伊出陣危險，向望相刣ê時， kiám-chhái會hō͘對敵刣死；按呢假做深深疼伊， kā伊講，「我愛你做囝婿，你若好膽替耶和華交戰，我將大ê查某囝米拉做你。」大衛講，「我卑微thái-thó會做王ê囝婿？ m̄敢當。」後來掃羅背約，將大ê查某囝嫁別人，
掃羅koh有查某囝名叫米甲疼大衛；掃羅聽見歡喜，家己想會將chit ê查某囝來連累大衛ê性命；就託人去kap大衛暗靜議論結親ê tāi-chì 。 Hiah-ê人kā大衛講，「王不止疼你，人臣lóng總亦疼你， taⁿ你tio̍h娶米甲來做王ê囝婿」大衛猶原推，講，「我卑微， m̄敢當。」 Hiah-ê人講，「王lóng m̄收你ê聘禮，獨獨愛你刣死腓利士一百個ta-po͘人nā-tiāⁿ ，替伊報冤仇。」大衛聽chit ê話，不止歡喜，就去刣腓力士兩百人。
掃羅姑不將tio̍h照約將米甲來嫁大衛。掃羅看見上帝ta̍k項庇佑大衛，伊ê查某囝米甲亦疼伊。掃羅就益發怨恨伊。
後來掃羅將伊beh刣大衛ê意思來kā伊ê囝約拿丹講，亦有kap伊人臣講。約拿丹不止疼大衛，就去通知講，「我ê老爸愛刣你， taⁿ tio̍h謹慎去bi̍h ，聽候明仔早起，我會kap老爸議論你ê tāi-chì ，才來kā你講。」
約拿丹就tī老爸ê面前o-ló大衛，講，「請王莫得刣大衛，伊未bat得罪tī王。伊服事王不止好，早日胚死，無要緊伊ê性命去刣腓利士人。耶和華就大救以色列族；你hit時不止歡喜， taⁿ啥事beh害伊，來刣無罪過ê人？」掃羅聽見約拿丹ê話，就指耶和華來咒誓，講的確無beh刣伊。約拿丹叫大衛來， kā伊講chit ê tāi-chì ， koh chhōa伊去見掃羅。大衛koh服事掃羅親像代先。
咱應該tio̍h學約拿丹ê款， khǹg和平仁愛慈悲ê心。

後來koh交戰，大衛去攻擊腓利士人，刣in真chōe ，其餘四散逃走。耶和華hō͘歹神koh創治掃羅；掃羅kia̍h戟坐tī厝內，心肝亂，大衛來彈琴。掃羅用戟cho̍h大衛，愛釘伊tiâu tī牆裡，大衛閃避，戟鑿tiâu tī牆裡。 Hit ê-hng大衛逃走來得著脫離。掃羅差人守tī大衛ê厝，聽候天光beh刣伊。大衛ê某米甲kā伊講，「今暝你若無家己救，明仔日的確hō͘人刣。」米甲tùi窗仔tūi大衛落去， hō͘伊走出。大衛走到拉馬來見撒母耳，將掃羅所做kā伊講。兩人就去拿約徛起。拿約屬tī拉馬，是先知人大學ê所在。
有人kā掃羅講，「大衛去拉馬ê拿約。」掃羅差人去掠大衛；所差ê人到，看見chōe-chōe先知人teh唱念，撒母耳做in ê頭，所差ê人就hō͘上帝ê神感動， in亦來唱念親像先知人一般樣； lóng無想beh掠大衛。掃羅聽見chit ê tāi-chì ，就koh差人去； in到地，亦hō͘上帝ê神感動，來唱念。第三擺亦是按呢。
Chit ê tāi-chì是明明ê憑據，上帝m̄准掃羅害大衛， nā是掃羅ê心真硬， lóng m̄受教示，就本身去beh掠伊。猶未到， tú-tio̍h人，就問伊講，「撒母耳kap大衛tī tá-lo̍h ？」應講，「 Tī拿約。」掃羅koh行teh-beh到，就伊亦hō͘上帝ê神感動， ná行ná唱念；到地，就褪伊ê衫，來唱念tī撒母耳ê面前。 Hit日hit暝伴先知人， hō͘人koh再真奇怪講，「掃羅敢是先知人mah ？」咱看chit ê事情，就知歹人ê心亦會hō͘上帝約束，到人bōe行家己歹ê意思。
早前一擺掃羅tú-tio̍h這號ê恩典， hō͘聖神感動，來伴先知人唱念o-ló上帝。 Hit時了後若順趁上帝ê命令，就有福氣，國運亦會久長。可惜掃羅悖逆聖神， hō͘上帝重重責備拒絕伊， m̄准伊做王。
Taⁿ chit ê第二擺koh hō͘上帝ê神大感動，應該tio̍h醒悟反悔罪，就上帝iáu-kú會赦免伊；就是掃羅m̄反悔，雖然chit-tia̍p bōe成伊ê意思害死大衛， iáu-kú khǹg hit ê歹ê意思tī心內。
咱讀掃羅這號ê款式，應該細膩省察家己ê心，因為知人有時大大感動tī聖神， iáu-kú無誠實重頭生，路尾就沉淪。

大衛tùi拿約逃走， koh來見約拿丹， kā伊講，「我知你ê父掃羅beh刣我；伊m̄ hō͘你知，驚會hō͘你憂悶，總是我離開死ê所在不過一步nā-tiāⁿ 。」約拿丹聽見大衛ê話，不止憂悶，就講，「你ê心所愛，我的確遵趁來行。」大衛講，「明仔日初一我tio̍h kap王saⁿ-kap食；請你容允我去覕tī田裡，到三日已經暗；你ê父若看見我無tī-teh ， tio̍h kā伊講，大衛通家ta̍k年tio̍h獻祭，伊求我，容允伊tò去伯利恆本城。」你ê父若講，「好。」，奴僕得著平安；若益發受氣，就會知伊愛害我。早日你指耶和華kap我結約，所以應該tio̍h好款待我。我若有罪你thang刣我， m̄-sái帶我到你父ê面前。約拿丹就講，「我若知父愛害你，的確通知，無隱密。」大衛講，「你ê父若用大聲應你， chī-chūi會來通知我？」約拿丹講，「咱saⁿ-kap去外面，才來思量chit ê tāi-chì 。」兩人就出去，約拿丹kā大衛講，「明仔日我kā老爸講你ê tāi-chì ，看伊ê意思怎樣；伊ê心若歡喜，我就差人通知；伊若受氣，我亦差人通知你， hō͘你平安去； kiám-chhái咱兩人後來無相見面，你m̄-thang bōe記得我， tio̍h疼我；我iáu tī-teh你tio̍h數念我，死了後亦tio̍h好款待我家內ê人。」大衛ta̍k項lóng允。約拿丹koh講，「你chit-tia̍p去，第三日koh來， tiàm前日所bi̍h ê所在。我beh射箭三支，假做射把，命令gín-ná去拾箭；我若講，「箭近； 」你就thang tò來，的確平安無傷害；我若kā gín-ná講，「箭遠； 」就你應該走離開去。」
初一掃羅設筵桌，大衛無來；掃羅看見伊無來hit日無講起。到第二日大衛猶原無來，掃羅就問約拿丹，講，「耶西ê囝昨暮日kap今仔日無來赴筵，是甚麼緣故？」約拿丹應講，「大衛有求我准伊去伯利恆，講伊ê家內有祭祀。」掃羅受氣，用歹嘴罵伊； koh講，「耶西ê囝若tī-teh ，你ê國bōe堅固；應該差人掠伊來， thang刣。」約拿丹講，「啥事tio̍h刣伊？伊行甚麼m̄-tio̍h ？」掃羅kia̍h戟beh cho̍h死伊ê囝。約拿丹知伊ê父決心beh害死大衛，就替伊深深憂悶。
到天光， kap大衛所約ê時，約拿丹chhōa一個gín-ná出去， kā伊講，「我beh射箭你去拾。」約拿丹就射箭去。 Gín-ná到箭ê所在。約拿丹大聲叫講，「箭去遠，你就緊緊去， m̄-thang延chhiân 。」 Gín-ná拾箭倒轉來， m̄知hit個緣故，獨獨約拿丹kap大衛知nā-tiāⁿ 。約拿丹將弓箭hō͘ gín-ná kia̍h tò去。 Gín-ná去，大衛出來，仆tī地裡，拜三拜。兩人唚嘴啼哭。大衛哭koh-khah傷重。約拿丹講，「做你平安去，咱bat指耶和華咒誓，伊tī你我ê中間做干證，就續到後裔亦永遠無soah 。
大衛隨時逃走去，約拿丹就入城。

大衛逃走去tah-lo̍h ？起頭去便雅憫ê支派羅伯ê地，見祭司頭亞希米勒。亞希米勒看見伊來，不止驚，才問伊，講，「你啥事家己，無人kap你來？」大衛忽然m̄敢老實講，就講，「掃羅王有暗靜ê tāi-chì差我來，吩咐m̄-thang hō͘人知；跟隨我ê人tiàm tī別所在；請用淡薄餅hō͘我。」亞希米勒就用聖ê餅hō͘伊。大衛koh講，「王ê事不止緊，我無帶刀， kap雞髻，你有劍á鎗無？」亞希米勒講，「早日你tī Í-la̍h ê山谷刣腓利士人歌利亞hit枝刀tī-teh ，你thang kia̍h去。」大衛就講，「這枝刀無thang比評得，請來hō͘我。大衛按呢講白賊是tio̍h ， á m̄-tio̍h ？ M̄-tio̍h ，聖冊講，「行真實e̍人耶和華所歡喜，若假做ê人伊所怨恨。」 Koh講，「奸詐ê人拒絕伊， m̄ kap伊徛起；講白賊ê人m̄ hō͘伊tī我ê面前。」
大衛因為驚掃羅， koh走到腓利士地迦澤城。迦澤ê王名亞吉。亞吉ê人臣講，「 Chit ê kiám m̄是hit國ê王大衛mah ？在早婦人人跳舞，有ê唱，有ê hê ，講，「掃羅刣人káng千，大衛刣人káng萬。」大衛用chit ê話khǹg tī心裡，不止驚，就tī亞吉王ê面前換伊ê款式，假顛狂。亞吉就教伊ê人臣chhōa伊去， m̄ hō͘伊tiàm hia 。
大衛koh走去覕tī亞杜蘭ê石洞。伊ê父母kap全家聽見按呢， lóng總來就近伊。亦有chōe-chōe人倚近伊，大衛做in ê頭。 Hit-tia̍p跟隨伊ê人約略四百人。
大衛就chhōa伊ê父母去見Mô͘-ap ê王求伊講，「請容允我ê父母kap你tòa ，到我知上帝怎樣款待我。」 Mô͘-ap王容允。然後大衛照先知人Ka-tek ê話，去猶大地， tiàm哈列ê樹林。

大衛tī羅伯kap祭司講話ê時，一人tiàm teh聽，名多益，是以東ê人，做掃羅管畜牲ê頭人，心肝不止歹，怨恨大衛。掃羅聽見大衛走去，愛chhē來刣伊，就問人臣， chī-chūi知大衛走去tah-lo̍h ， koh問甚物人幫贊伊走。多益應講，「我看見耶西ê囝到羅伯見亞希突ê囝亞希米勒。亞希米勒替伊問耶和華， koh供給伊食，亦用腓利士人歌利亞ê刀hō͘伊。」掃羅聽見按呢，真受氣，連鞭召亞希米勒kap tiàm tī羅伯lóng總ê祭司來。
祭司來ê時掃羅kā亞希米勒講，「你kap耶西ê囝結黨， beh背叛我；你將餅hō͘伊食，將刀送伊， hō͘伊thang埋伏來攻擊我， che是怎樣？」亞希米勒應講，「大衛是王ê囝婿，尊貴tī你ê家，所行趁命令，你ê人臣ê中間甚麼人有親像伊ê盡忠？王決斷莫得歸罪tī奴僕kap我ê家，因為chit ê tāi-chì tùi頭到尾我lóng m̄知。」王講，「亞希米勒，你全家的確tio̍h死。」連鞭命令人臣tio̍h lóng總刣死chit ê祭司。人臣m̄敢下手，因為in驚上帝，知祭司是聖。王就kā多益講，「你tio̍h刣chit ê祭司。」多益歹人歡喜趁， hit日刣死八十五個祭司； koh去羅伯刣查甫，查某gín-ná kap嬰仔；牛，羊，驢亦lóng刣。佳哉亞希米勒ê囝A-pí-a-thap走離，去chhē大衛，將掃羅刣祭司ê tāi-chì kā伊講。大衛講，「當hit日我看見以東人多益tī-teh ，我知伊的確會去kā掃羅講chit-tia̍p害你ê父全家實在為著我ê緣故；你taⁿ tio̍h kap我tòa ， m̄-sái驚beh害我ê性命hit ê人亦beh害你；你kap我saⁿ-kap tiàm-teh ， thang保全性命。」
掃羅ê歹是tùi放捒上帝，所以ná久ná歹，續做刣死人ê人。咱人ê歹性地，若無得著上帝ê恩來遏折，猶原ná久ná傷重。
A-pí-a-thap是以利ê後裔。代先以利ê家有chōe-chōe人，到chit-tia̍p只有chhun A-pí-a-thap nā-tiāⁿ 。早年上帝有講beh大責罰以利ê家，因為以利無約束伊ê囝ê所行。

大衛驚掃羅， tio̍h搬來搬去， nā是跟隨伊ê人ûn-ûn-á加添， ná久ná猛； iáu-kú m̄是匪類ê款式。大衛不止敬畏上帝， koh疼百姓，所以百姓lóng m̄-sái驚大衛會傷害in ，是thang倚靠大衛來保護in 。腓利士搶劫ê兵來猶大地，攻擊chit ê城ê名叫基伊拉，人來通知大衛，求伊幫贊。大衛就問耶和華，講，「我tio̍h去攻擊腓利士人， á m̄-thang ？」大衛這號ê款式tio̍h做咱看樣； beh做甚麼tāi-chì ， tio̍h代先祈禱問上帝。耶和華應大衛所問，教伊tio̍h去phah腓利士人，救基伊拉ê城。
大衛常常tio̍h提防掃羅， taⁿ beh去攻擊腓利士人， kiám m̄是極大危險？伊ê兵就來kā伊講，「咱tiàm chit-ni̍h猶大地，尚且著驚，怎樣去基伊拉攻擊腓利士ê軍兵？大衛就koh問耶和華，耶和華吩咐伊，講，「你去基伊拉，我beh將腓利士人交你ê手。」大衛就chhōa伊ê兵去， kap腓利士人相刣，大較贏，刣死chōe-chōe ，搶劫in ê畜牲牽tò來。 Tùi按呢基伊拉ê人得著救；大衛kap伊ê兵就tiàm hit ê城內。
掃羅聽見就歡喜，拍算大衛tī城內，有牆，有門thang關密， hō͘伊bōe走； taⁿ去掠伊，穩當會tio̍h ；就調集軍兵chōe-chōe beh去基伊拉城。大衛得知掃羅tit-beh來， koh知基伊拉ê人，雖然tú-áhō͘大衛救in ， iáu-kú無存感恩ê心，的確會交伊tī掃羅ê手，就chhōa伊ê兵出基伊拉城，走去西弗ê曠野，到樹林， tiàm山寨。 Hit時大衛ê兵有加添lóng共有六百人。掃羅沓沓chhē伊， chhē bōe tio̍h 。大衛雖然到chiah危險，常常倚靠上帝chiah得著心平安。 Hit-tia̍p亦有做是講起家己ê tāi-chì ， koh o-ló上帝。
約拿丹常常數念大衛， taⁿ聽見人講大衛tī西弗ê樹林，就暗靜去見伊，安慰伊ê心， kā伊講，「你m̄-sái驚，我老爸害你bōe tio̍h ；你的確會做以色列ê王，我亦會做你ê宰相。」兩人koh再結約，約拿丹就tò去。兩人一世人無koh再相見，到上天才會。
大衛ê人tiàm西弗曠野ê時，西弗ê人奸詐計謀愛得著王ê恩典，就去報掃羅講，「大衛teh覕tī阮ê地， tī Khap-ki-lia̍p ê山；請王你來，阮將伊交tī你ê手。」大衛就搬去馬雲ê曠野，掃羅chhōa chōe-chōe軍兵到馬雲ê曠野chhē大衛； tit-beh圍纍伊， hō͘伊無路thang走，危險到極； tú-tú hit時，人走來報掃羅講，「腓利士人有侵佔王ê地， tio̍h緊緊倒tò去。」掃羅就放soah chhē大衛ê tāi-chì ，緊緊tò去抵敵腓利士人。上帝親像按呢koh再救大衛，大衛就走去尹奇底ê曠野， tiàm山寨。

掃羅追趕腓利士人了後， kap伊ê兵tò來，有人kā掃羅講，「大衛tiàm tī尹奇底ê曠野。」掃羅就揀以色列ê兵，三千人去chhē大衛；到路裡一所在，邊仔有石洞，掃羅入去大便， m̄知大衛ê人亦tī石洞內。跟綴ê人kā大衛講，「早耶和華kā你講，「的確用對敵交tī你ê手，出在你ê意思來行，今仔日果然應驗chit ê話。」大衛去偷割掃羅ê衫仔襟；已經割，心內bōe平安，家己想所行是藐視王ê款式。跟綴ê人愛刣死王。大衛阻擋講，「伊是我ê主既然hō͘耶和華抹油ê禮數設立伊做王，我起手傷害伊，千萬m̄-thang 。」
掃羅大便了， tùi石洞出去，大衛亦出去，叫tī掃羅ê尻脊後講，「我ê主，我ê王ah ，「掃羅越過來看，大衛仆tī地裡來拜講，「人講大衛beh害你，你啥事聽這號ê話？你今仔日thang知你tī石洞內，耶和華有將你交tī我ê手，有人勸我tio̍h刣你， nā是我保惜你ê性命，講，「我ê主既然hō͘耶和華用抹油ê禮數設立伊做王，所以我m̄敢起手傷害伊。」大衛就kia̍h起手獻出掃羅ê衫仔襟， koh講，「我ê父ah ，我手裡有你ê衫仔襟，請你看；我割你ê衫仔襟亦無刣你，你就通知我無放歹ê意思悖逆你；我lóng m̄-bat得罪你， nā是你beh tng我，害我ê性命；你我ê中間，願耶和華判斷，願耶和華替我報仇，總是我m̄敢起手傷害你。古早ê俗語講，歹tāi-chì tùi歹人出； nā是我m̄敢起手傷害你。以色列ê王出來掠chī-chūi ？追jip chī-chūi ？是beh掠死狗追jip虼蚤。你我ê中間，願耶和華判斷，替我申冤，救我脫離你ê手。
大衛講soah ，掃羅講，「我ê囝大衛ah ， chit ê kiám是你ê聲mah ？」就大聲啼哭， kā大衛講，「我用歹款待你，你用好報答我，你比我khah義；今仔日你好款待我真正有憑據，因為耶和華交我tī你ê手，你無刣我。人掠tio̍h對敵koh放伊平安tò去， kiám有chit ê tāi-chì mah ？願耶和華因為你chit-tia̍p所做用好報答你。 Taⁿ我知你的確續接做王治理以色列國，王位堅固；請你tio̍h指耶和華來咒誓無拒絕我ê後裔，無剿滅我ê名tī我老爸ê家。」大衛就咒誓，掃羅chiah tò去。大衛kap伊ê人猶原tiàm山寨。
咱若有對敵應學大衛ê款，因為聖冊講，「應該tio̍h疼你ê對敵」， koh講，「人m̄-thang家己報仇，因為主講，報仇ê tāi-chì屬tī我，我的確報應。」

差不多hit時撒母耳死。撒母耳chōe-chōe年做士師， gâu治理國ê tāi-chì ，亦tùi細漢ê時得著耶和華ê默示，一世人用上帝ê道理教示百姓，就不止敬伊， taⁿ聽見伊死，真chōe人聚集哀傷啼哭，埋葬伊tī本所在拉馬ê城。
大衛koh搬去巴蘭ê曠野。 Tī馬雲ê所在有一人大好額， chōe-chōe產業tī迦密ê地；綿羊三千隻，山羊一千隻；名叫Ná-pat 。早前大衛tī迦密ê地暝日有保護Ná-pat ê人kap畜牲， lóng無失落； taⁿ聽見Ná-pat teh剪羊毛，就差十人去請安Ná-pat ，講，「阮前日替你保護， taⁿ你tio̍h用凊彩ê物件相送。」 Ná-pat應講，「大衛是chī-chūi ？現時ê奴僕chōe-chōe悖主人；我kiám thang用物件hō͘無下落ê人mah ？」 Chí十人tò去將chit ê話回覆大衛。大衛大受氣， kā跟綴ê人講，「 Ta̍k人tio̍h kia̍h刀。」咱兩百人守所在， chhōa四百人去beh刣Ná-pat ê人。
大衛受氣是m̄-tio̍h ；伊應該tio̍h吞忍，赦免Ná-pat ê過失，親像伊kap掃羅一般樣。
Ná-pat ê某名叫亞比偕，無親像伊ê查甫人ê歹款。 Ná-pat ê差用一人去kā亞比偕講，「大衛有差人來請安主人，主人反轉罵伊。早前阮tī曠野受伊好款待， lóng無害阮，亦無失落甚麼物；暝日伊常常保護阮親像牆。主人到chiah歹性地， bōe曉得應話，驚了全家會受害； taⁿ你tio̍h拍算怎樣行」亞比偕聽見chit ê話不止憂悶koh驚；伊知大衛是好人， chit-tia̍p受艱苦， hō͘掃羅beh掠伊；所以心不止愛好款待伊，就備辦幾若隻綿羊， chōe-chōe五穀，無花果，葡萄；用幾若隻羊載去大衛hia ，奴僕送物先行，本身騎驢tè尾後；總是無kā Ná-pat講。
亞比偕tī路裡tú-tio̍h大衛，緊緊落驢，仆tī面前，求大衛m̄-thang受氣， tio̍h赦免伊ê過失。亞比偕ê心是敬畏上帝， koh kā大衛講，「 Tio̍h記得上帝照顧，無hō͘對敵掠tio̍h ， taⁿ tio̍h吞忍， hō͘上帝替你申冤。」大衛講，「以色列族ê上帝耶和華，今仔日差你迎接我， tio̍h o-ló祂；你今仔日勸我，無流人ê血，無家己申冤，願你得著福氣。以色列族ê上帝耶和華hō͘我無傷害lín 。」
亞比偕tò去，看見Ná-pat排大筵席，請chōe-chōe人。所食ê物不止pâi-chhiâng ，親像王ê款式， Ná-pat醉，心內歡喜。 Hit ê-hng大事細事lóng無kā伊講，到天光Ná-pat酒醉退，伊ê某將chit ê事kā伊講。 Ná-pat失膽，定定徛親像石頭。過十日耶和華攻擊Ná-pat ，隨時死。
大衛聽見Ná-pat有死，就想前日亞比偕所擋ê tāi-chì不止佳哉，所以o-ló上帝講，「耶和華m̄准我行歹，替我申冤，應該o-ló祂ê名。」然後大衛娶亞比偕做某。

大衛koh去西弗ê曠野。西弗ê人就去見掃羅講，「大衛覕tī哈基拉ê山， kap耶示文相對面。」掃羅就chhōa三千兵，去西弗ê曠野chhē大衛；到哈基拉ê山， kap耶示文對面，紮營tī路邊。大衛tī曠野聽見掃羅追jip伊，就差細作偷看，得知掃羅果然來。大衛就去詳細看掃羅ê營盤，看見掃羅kap伊ê元帥Ap-nî-jíⁿ歇ê地；馬車排列，掃羅睏tī hit所在，兵丁四面紮營。大衛就問講，「 Chī-chūi敢kap我去掃羅ê營？」亞比斯講，「我kap你去。」
兩人透暝到營內，看見掃羅teh睏，枕頭邊有戟插tī地裡； Ap-nî-jíⁿ kap眾兵lóng teh睏到重眠。亞比斯kā大衛講，「今仔日上帝用對敵交hō͘你； tio̍h容允我用戟刺tiâu tī土腳，一下就夠額。」大衛講，「 M̄-thang傷害伊；伊hō͘耶和華用抹油ê禮數設立伊做王，人若刣伊，的確有罪； 」 koh講，「 Thang kia̍h伊ê戟kap水瓶來去。」兩人就去，營裡無人知。
大衛去山對面ê所在，徛tī山頭，出大聲叫講，「 Ap-nî-jíⁿ ah ，啥事m̄應？」 Ap-nî-jíⁿ應講，「你是chī-chūi ，敢攪擾王？」大衛講，「你做豪傑， tī以色列族無人會比得；有人入營，愛刺客你ê主，啥事無保護？你所做真m̄好，實在是死罪； tio̍h試看王ê戟kap水瓶，代先tī枕頭邊， taⁿ tī tá-lo̍h ？」
掃羅teh聽，知是大衛ê聲，就講，「我ê囝大衛ah ， chit ê kiám是你ê聲mah ？」大衛講，「我ê主，我ê王ah ，正是。」 Koh講，「我有行甚麼ê m̄-tio̍h ？我ê主teh追奴僕甚麼緣故？」掃羅講，「我有罪；所行有大錯誤；無智識到極；我ê囝ah ， taⁿ thang tò來；我無koh再害你。」大衛講，「王ê戟tī chia ， thang差一人來kia̍h去，願耶和華看人盡忠，來報賞；今仔日耶和華交你tī我ê手，我數念你有受抹油， m̄敢傷害；我今仔日掠你ê性命做寶貝，願耶和華掠我ê性命做寶貝，救我出ta̍k項ê艱苦。」掃羅講，「願我ê囝大衛thang得著福氣；你的確會做大項ê tāi-chì ，得著較贏。」
大衛做伊去，掃羅chhōa兵倒tò去。兩人無koh再相見面。

雖然掃羅有kā大衛講thang tò來，無beh傷害伊， nā是大衛m̄敢信；因為掃羅幾若擺bat按呢應，亦逐擺連鞭背約；所以大衛想khah好tio̍h走去腓利士ê地， hō͘掃羅無tè thang chhē伊；就chhōa六百人去迦澤城，投降迦澤ê王亞吉。亞吉kap掃羅常常交戰，所以歡喜接納大衛ê人kap in ê家眷， hō͘ in徛城內。
大衛去腓利士人ê地徛起， tio̍h m̄-tio̍h ？敢是m̄-tio̍h ；大衛已經受抹油ê禮數，後來會做王，掌管上帝ê百姓，ná是腓利士人是上帝百姓ê對敵。大衛猶原tio̍h tiàm以色列人ê中間，倚靠上帝。雖然大危險，上帝會保護，親像代先chōe-chōe擺救伊脫離危險ê所在。可惜大衛ê心hit時軟弱， m̄敢直直倚靠上帝，去倚靠上帝ê對敵，連累家己tī chōe-chōe項ê歹。
大衛投降亞吉王m̄是誠實，心肝猶原ǹg以色列ê人，所以m̄愛王詳細省察伊所行，就去見王，假做盡忠，講m̄敢徛王ê身邊，驚了會攪擾，就求王tio̍h將邊頭ê城，賞賜伊做徛起ê所在。亞吉王就將Sek-lia̍p ê城賞賜伊。可惜大衛去腓利士ê地，連鞭連累行騙人ê罪。

聖經選略第三本
以利沙到尼希米

以利沙做先知濟濟年，盡忠服事耶和華，不止疼以色列的百姓，愛利益in 。
有一時，亞蘭的國王beh攻擊以色列國，就差軍兵暗靜紮營來埋伏；以利沙知，差人通知以色列的王講，「著謹慎，某所在m̄通經過，亞蘭的兵tī hia 。」以色列王差人去查，看有影。親像按呢幾若擺hō͘以利沙救伊。
亞蘭的王心肝大躊躇，召人臣來問，講，「咱中間甚物人幫贊以色列的王，啥事m̄明明kā我講？」人臣一人應講，「 M̄是阮的人去幫贊伊，是以色列先知人以利沙，將王你tī睏房所講的話， kā伊的王講明。」王得著知以利沙tī多丹，就差軍兵去掠伊。
有一日，以利沙的奴僕透早出去，看見馬車，馬隊，軍兵圍纍城牆，緊緊走倒轉kā伊的主人講，「慘了，我的主ah ，咱今beh怎樣？以利沙講，「 M̄-sái驚；幫贊咱的，比幫贊in的， koh-khah濟。」
以利沙祈禱，求耶和華著hō͘ chit ê奴僕的目睭會看見。耶和華隨時光伊的目睭， hō͘伊得著看見，就看見以利沙所tiàm的山頭有馬車，馬隊親像火炎，四面濟濟。亞蘭的兵丁近倚以利沙的所在，以利沙祈禱，求耶和華hō͘ in目睭煙暈，耶和華准。
以利沙就chhōa in去到以色列的京城內， hit ê城名撒馬利亞。以利沙koh求耶和華hō͘ in目睭閣再光。已經光，才知in tī撒馬利亞城內。王beh刣in ，以利沙講，「 M̄通，著好款待， hō͘ in koh tò去。」對彼霎亞蘭人停久久無koh來侵取以色列地。
設使咱若疼上帝，祂亦會差天使來庇佑咱。聖冊講，「耶和華的天使四面紮營來拯救敬虔的人」 (詩篇34 ： 7 ) 。上帝時時kap咱tī-teh ，暝日teh照顧咱。

後來到便哈達做亞蘭王的時，才koh聚集軍兵來圍撒馬利亞城。圍困久久，城內的人攏bōe得通出去買物，對敵亦m̄准人運物入內面賣；所以城內無米糧通食，對按呢飢荒。 Chit ê飢荒真傷重，著濟濟銀才會買淡薄物若定。驢頭一個值得四十的銀仔， ＊若買有物，真歡喜，因為枵到極。有人刣囝來食。
有一日，以色列王tī城牆頂teh行，有一個婦人人大聲叫伊講，「我的主ah ，幫贊我。」王應講，「若耶和華無幫贊你，我thái-thó會？我kiám有物通hō͘你麼？今你beh求我甚物？」婦人人應講，「前日有一個婦人人kā我講，今仔日食你的囝，明仔載才食我的囝。對按呢就煮我的囝來食；過日我就kā伊講，今著食你的囝，伊就勸伊的囝， m̄肯。今無通食。」王聽chit ê代誌不止憂悶，拆裂家己的衫做伊去。
王彼時bōe平安；伊雖然bōe平安，猶久無謙卑的心， m̄認家己kap百姓的罪，無誠實降服上帝， koh怨恨以利沙，講，「今仔日的確著刣伊。」
彼日以利沙tī厝裡，長老kap伊tī-teh 。以利沙心內知王歹的意思，就kā長老講，「王有差一人beh來刣我的頭殼。恁著持防， hit ê人若到，著關門， m̄通連鞭hō͘伊入，聽候王本身到；王tī胛脊後tit-beh來。」
＊ In的銀仔一個差不多四錢重。

過輒仔久，王就綴伊所差的人到以利沙的厝；到地，以利沙kā王講，「著聽耶和華的命令；耶和華講，「明仔日這時， tī撒馬利亞的城門，麵粉三斗值銀半兩，大麥六斗值銀半兩。」王kap百姓m̄信以利沙的話。有一個大官，綴王來，亦m̄信，就講，「若耶和華破天的隙，就通得著；若無，就bōe 。」以利沙就kā hit ê大官講，「明仔日你會親目看見，獨獨食bōe著。」
Hit ê昏上帝hō͘亞蘭的兵大家攏驚，就是hō͘ in聽見枝馬大隊兵的聲。 In就saⁿ-kap講，「以色列王敢有用銀送劾儂的王，埃及人的王，請in來攻擊咱；今beh怎樣？」 In就起來，放捒in的營盤；金銀，衣裳，物件，馬，驢，亦攏放tī營裡，逐人攏走。以色列人tī城內攏m̄知亞蘭人走；心猶久teh憂悶，無拍算上帝會行chit ê代誌，救in出亞蘭人的手。
近tī城門，有四個癩ko ， saⁿ-kap講，「咱啥事坐chia teh聽候死？若beh入城，城內飢荒到極，咱的確死；若坐tī chia ，亦死；寧可來去降亞蘭的兵，若無刣咱，就得著活，若是刣咱，猶原也不過是死若定; 」就saⁿ-kap去亞蘭的營盤。」已經到，看見無人tī-teh ，就入一個布棚內，看見物濟濟； tiàm hia啉食， koh得著金銀衣裳，就提去khǹg 。閣再入別的布棚，猶原亦是按呢；路尾saⁿ-kap講，「咱所做m̄好，今仔日得著好的消息，咱若無去報，聽候到日出，的確抵著災禍。」 In就去報顧門的人講，「阮到亞蘭人的營，無看見一人，亦無聽見聲，只有馬kap驢縛teh ，營盤猶原好好。」顧城門的就去報王。
天猶未光，王就差兵騎馬，去打探，驚了亞蘭人bi̍h tī山坑裡，聽候以色列人出城，才beh生擒活掠，屬來攻城。王所差的人去查亞蘭的兵所走的路到約霆河，看攏無人；滿路攏是衣裳雜物，因為亞蘭人走不止緊， teh顧性命。
去追的人chhē無， tò來回覆王。百姓隨時出去搶亞蘭人營內的物；對彼霎麵粉三斗值銀半兩，大麥六斗值銀半兩，照耶和華的命令。
代先m̄信以利沙的大官，到這霎是怎樣？王差伊去顧城門。 Hit日濟濟人出入挨khoeh ； hit ê大官hō͘人lap死，照以利沙所講的話，有親目看見，食無著。
可惜人m̄信上帝，所以hō͘伊受氣。上帝所講逐句是真實無騙人。
Tī選錄第二本七十二章記載以利沙hō͘思念婦人人的囝閣活。然後以利沙有kā hit ê婦人人講，「耶和華命令的確hō͘飢荒到chit ê所在，曆過七年。你kap你的家著去別所在，聽候飢荒了後才tò來。」婦人人信先知的話， kap伊家內的人去非利士地徛起，到七年才tò來，去求王beh koh掌伊的業。王tú仔彼時聽見人講以利沙bat hō͘囡仔閣活，得知是chit ê婦人人的後生，就命令基業攏總著還伊。

以利沙來到大馬色，亞蘭王便哈達破病傷重。有人kā王講，「上帝的奴僕來遮。」王吩咐尊貴的人名哈設講。「你帶禮物去見上帝的奴僕以利沙，請伊問耶和華看我的病會好á bōe ？」
哈設就帶禮物去見以利沙，徛tī伊的面前講，「便哈達差我來問你，看伊的病會好á bōe ？」以利沙應講，「你tò去kā王講，你的病會好；總是耶和華捌指示我，王的確會死。」講了，注目看哈設， hō͘伊無藝；以利沙koh流目屎，哈設就問講，「我的主啥事流目屎？」應講，「因為我知你後來的確陷害以色列人，剿滅in的城，刣in的百姓。」
哈設聽見按呢， tìⁿ生講，「我小可， ná一隻狗若定，怎樣會行這號大的代誌？」以利沙講，「耶和華捌指示我，你會做亞蘭國的王。」
哈設就tò去見王，王問講，「以利沙講怎樣？」應講，「伊講你的病的確會好。」王聽見按呢就歡喜，攏無派胚伊會死，因為哈設講以利沙的話，無攏總講，只有講一半若定。哈設就用計謀beh害死王，明仔日提厚的布，搵水來khàm王的面。王翕死，哈設就篡位。
咱讀哈設的代誌，知伊的所做真m̄著，總是咱著記得，若無聖神感化，咱亦會做歹。咱的心性本是歹，有驕傲，貪心，愛富貴；所以咱著求上帝幫贊咱較贏歹。

猶大國好的王約沙法行一項大錯，就是娶以色列王亞哈的查某囝做大囝耶河南的某。按呢生拜耶和華的家kap拜巴勒的家結親，路尾險險平平剿滅。約沙法死了，耶河南紲接做王，學外家的所做，行歹tī耶和華的面前。
耶河南坐位的時，連鞭刣攏總的小弟， kap幾若個大尊貴的人。伊做chit ê代誌拍算會滅禍根，若是無彩伊的工，反轉hō͘百姓不服； koh幾若所在，本hō͘伊的老爸所管轄，今紲反叛。
有一日，有人提先知以利亞的批hō͘耶河南看。批內講，「你的祖Tāi-pi̍t的上帝耶和華講，因為你無行猶大王亞撒kap你的父約沙法的道路；是學以色列chiah-ê王的歹， hō͘猶大族耶路撒冷的百姓趁私慾拜偶像， kap亞哈的家無各樣，亦有刣你的小弟，就是比你khah好的人，所以耶和華的確降災禍tī你的百姓kap你的家， koh hō͘你本身犯著重病到死。」
chiah-ê話過無偌久，逐句應驗。上帝hō͘幾若國的人來攻擊耶河南，搶伊的某囝kap錢財去外國。耶河南猶久無反悔；上帝就hō͘伊犯著重病，艱苦兩年久，攏無人會醫好伊。過兩年病傷重就死。前的王埋葬的時，眾人照禮數燒香料物件濟濟；若是耶河南埋葬的時攏無；亦無葬tī列王的墓，不過葬tī耶路撒冷若定。
耶河南死了後，百姓就設立伊的囝亞哈謝做王，亞哈謝亦是行歹，就是學伊的父母kap母舅hiah-ê人大m̄著的所行。老母kap母舅是亞哈的囝兒；老母名亞他莉雅，母舅是以色列的王約南。
有一擺，亞哈謝kap以色列王約南去kap亞蘭王哈設相刣，以色列王著傷，就tò去耶士列醫治。彼時亞哈謝就去探伊，對按呢失落家己的性命，親像下章所講的話。

以色列的王約南猶久tiàm-tī耶斯列的時，以利沙叫先知的學生一個講，「你提匣油，緊緊去支熱的拉末； chhē一人名耶滬， chhōa伊入去密房，才用油斟tī伊的頭殼，設立伊做以色列的王。你著隨時開門走。」
Hit ê人聽以利沙的話就連鞭去。已經到，耶滬tú-tú kap hiah-ê武官teh坐。先知就kā耶滬講，「我有代誌愛講。」耶滬問講，「愛kap甚物人講」？應講，「將軍ah ，愛kap你講。」耶滬連鞭起來，兩人入房，先知斟油tī耶滬的頭殼，就講，「以色列的上帝耶和華講，我設立你做以色列的王，著去攻擊亞哈的家。伊有聽伊的某耶洗別的話，來刣我的奴僕先知濟濟人； hit ê罪我beh報，來剿滅亞哈的家， koh耶洗別的身屍會hō͘狗食，無通埋葬。」先知講soah ，就開門逃走。
耶滬亦出來，見hiah-ê武官。 In就問講，「有和平mah ？ hit ê狂的人來chhē你beh啥事？耶滬講，「恁敢不知mah ？」應講，「 M̄知；請你kā阮講。」耶滬講，「伊用油斟tī我的頭殼講，耶和華設立你做以色列的王。」
Hiah-ê武官聽見chit ê話，連鞭造反，就創座位的款式，逐人疊衫來舖， hō͘耶滬坐，歕號頭叫講，「耶滬做王。」
耶滬吩咐hiah-ê武官著張持； m̄通hō͘人出城通去耶士列報消息。伊吩咐按呢，因為約南王kap亞哈謝王hit時tī hia 。伊就坐馬車去耶斯列； chiah-ê武官帶兵跟隨伊去。
約南王聽見伊的將軍耶滬帶大隊兵丁來，隨時備辦馬車，本身kap亞哈謝去迎接伊。去到耶士列的人那爆hit塊地，才抵著耶滬。約南就問伊講，「有和平mah ？耶滬講，「你的老母耶洗別猶活teh ， thái-thó會和平？」
約南王聽見按呢就驚， kā亞哈謝講，「伊囥m̄好的意思啦，」隨時越車beh走。耶滬出力開弓射一枝箭，著約南王的心肝，王連鞭chhi̍h8落馬車內死。耶滬就差人將約南的身屍hiat tī那爆的地，講，「我記得早日耶和華kā亞哈講，為著那爆的血的代誌，的確tī這綴地來報應伊。」人就將約南的身屍hiat tī hia 。
亞哈謝亦走，耶滬jip伊， kā人講著拍伊。亞哈謝tī馬車內受傷，逃走到尾吉都的所在就死。 Chí兩個王抵著這號的災禍，是因為悖逆上帝拜偶像，犯著律法所禁的。
耶和華無m̄記得亞哈得罪的代誌， koh討伊害死那爆的重罪。
咱讀這章，通知人得罪上帝，是極大的關係；若無緊緊反悔罪，的確著受刑罰，雖然在生bōe抵著，死後的確bōe免得。

耶洗別tiàm tī耶斯列，聽見耶滬來，就梳妝打扮穿媠的衫， tiàm窗仔teh看伊入來。耶滬入皇宮門的時，攑頭看見耶洗別，就大聲叫講，「甚物人倚我？」內面有兩三個太監，聽見耶滬teh叫，就出頭。耶滬kā in講，「請chit ê婦人人落來。」太監就將耶洗別對窗仔chhia伊落去；伊的血賤tī牆裡，亦噴tī馬靴，身屍受thún踏。耶滬入宮內啉食，食了就kā跟綴的人講，「 Chit ê婦人人雖然受咒詛，猶久是王的查某囝，著去看，屬埋葬伊的身屍。」人去beh埋葬伊，看見只有賰頭殼骨，相腳kap手掌若定，通身軀攏無去。
所差的人看見按呢，就倒轉來報。耶滬聽見chit ê代誌，才記得早日耶和華kā先知以利亞所講的話，「 Tī耶斯列hit塊地，耶洗別的確hō͘狗食; 」 chit ê話今應驗。
亞哈猶久有濟濟囝孫； tiàm tī撒馬利亞城。耶滬有寄批kā hiah-ê尊貴的人講，「王眾囝的中間著設立一個，通紲接伊的老爸的位，來kap我交戰。」 Hiah-ê尊貴的人不止驚耶滬， m̄敢做chit ê代誌；就差人去kā耶滬講，「阮m̄敢設立王，甘願做你的奴僕，趁你的命令。」
耶滬koh寄批去，講，「恁若beh倚我，趁我的命令，就著刣王眾囝孫的頭殼，明仔日這時，著帶到耶斯列hō͘我看。」批到，尊貴的人照耶滬的話，刣王的囝孫七十人，貯頭殼tī筐裡，差人帶去耶斯列。
耶滬beh去撒馬利亞， tī路裡抵著亞哈謝的親戚，四十二人，就剿滅in 。
耶和華前有講，亞哈的家beh攏總剿滅，今逐句有應驗，顯明上帝的話是真實，講出就行。
耶滬行頂面的代誌，是著á m̄著？有項著，有項m̄著。亞哈kap伊的囝孫，既然廢無國政的根本，來拒絕真的上帝耶和華，設立假的上帝巴勒，勉強百姓放捒真理來贊異端，罪惡貫滿。上帝借人的手剿滅hit家，實在是公道的報應。設使耶滬無殘忍，亦無私心，獨獨趁上帝的命令來行chit ê刑罰，就攏無通嫌，反轉著呵咾伊盡忠；今驚了耶滬的心m̄是攏總盡忠，小半beh趁上帝的命令，大半行私奇的意思， koh殘忍到極，所以聖冊一面呵咾伊做上帝的差用，刑罰歹人； ＊一面嫌伊行chit ê代誌，大犯著上帝的受氣。

亞哈謝的老母亞他莉雅極歹，看見亞哈謝已經死，真好膽， beh家己做王，就出令著掠王親的查埔丁，攏總刣；若是亞哈謝的煞尾囝，彼時做嬰仔，名約亞西，刣bōe著，因為伊的姑，名約示巴，將嬰仔kap奶母，暗靜收囥。約示巴的丈夫，名耶和耶代，做祭司頭，敬畏耶和華的人。翁某兩人細膩照顧chit ê嬰仔六年久。亞他莉雅攏m̄知。
＊ II列王10 ： 30 。和西亞1 ： 4
約亞西到七歲，祭司耶和耶代想今著設立伊做王；就召幾若個侍衛頭，以及利未人， kap猶大尊貴的人來， kap in結約，設法hō͘約亞西坐位，就是備辦兵丁kap軍器， tī殿堂扶約亞西出來， hō͘伊戴冕旒，將律法的冊交伊的手， koh用油抹伊，按呢設立伊做王；眾人搭手，大聲叫講，「願王萬歲。」
亞他莉雅聽見大聲，看見百姓跳跳歡喜到按呢， m̄知是甚物代誌，就趕緊入殿，看見約亞西khiā tī殿裡，親像做王：亦看見文武百官， kap歕號頭的，跟隨tī王的身邊， koh看見眾百姓大歡喜，大聲唱歌。亞他莉雅就拆裂家己的衫，大聲講，「反叛ah ，反叛ah 。」祭司耶和耶代叫軍長掠亞他莉雅出殿外去刣。伊應該著死，因為早日刣王親濟濟人，來家己做王。人害死人，到尾的確有報應。
約亞西今做王，得著耶和華照顧平安。 Chit ê代誌顯明上帝數念早日應允Tāi-pi̍t的話。上帝不止疼Tāi-pi̍t kap伊的囝孫，應允beh hō͘ in做王，管伊的百姓歷代無soah ；所以用約示巴做器具救約亞西的性命， koh到時就賞賜耶和耶代有才能，智慧，好膽， hō͘伊設立約亞西做王，刣死亞他莉雅，免得國內反叛相刣的代誌。約亞西坐位的時七歲若定，有得著耶和耶代的教示，行好tī耶和華的面前。
亞他莉雅代先做女王的時，耶和華的殿拍歹濟濟，伊攏無修理， koh用所獻hō͘耶和華的物，來服事巴勒。
約亞西愛修理耶和華的殿，知著用濟濟銀，就教利未人對國內來題。利未人做這號工不止延遷，約亞西看見按呢無歡喜，就kā耶和耶代講，「殿到今猶未修理是怎樣？今你著用一卡櫃，櫃蓋鑿一空， hē tī殿門口， hō͘歡喜抽的人通橐落去。」耶和耶代照王的話，就用一卡櫃hē tī殿門口，通知百姓。百姓不止歡喜chit ê代誌，甘願抽。 Hit卡櫃無偌久，銀就滇，利未人開櫃，拚出來數；櫃猶原koh hē tī hia 。逐日是按呢，到積銀不止濟。將hiah-ê銀做修理殿的開費。
咱應該著學猶大人hit ê代誌，歡喜抽錢銀來服事上帝。富的應該著抽khah濟，散的亦著抽；檢采khah少，總是抽的時，著出tī心所歡喜的，因為聖冊講，耶和華愛人出tī心所甘願， m̄是勉強。

耶滬tī撒馬利亞做王，就刣亞哈全家的人，到剿滅了才soah 。 Chit ê代誌是應驗耶和華早日對以利亞所講的話。
耶滬聚集眾百姓kā in講，「早日亞哈服事巴勒猶未是慇勤。今beh獻大的祭祀服事巴勒，所以應該著召巴勒攏總的先知kap祭司，以及拜巴勒的眾人，逐個逐個著來，若有人無來，的確著刣死。」以色列族濟濟人拜巴勒，隨時備辦來，入巴勒的殿到滿滿。耶滬就吩咐奴僕提禮服hō͘拜巴勒的人穿。奴僕照伊的話來行。耶滬做chit ê代誌， m̄是真正beh拜巴勒；是假做，愛騙拜巴勒的人來，通做一下剿滅in 。
拜巴勒的人已經聚集，耶滬教in著查看，攏m̄通留拜耶和華的人一人tī內面。耶滬koh派兵八十人， khiā tī巴勒的殿外把守， kā in講，「 Hí內面的人我交恁的手， m̄通hō͘一人走出。」 Hiah-ê人tī殿內teh獻祭，無派胚有危險。獻祭明白，耶滬教把守的兵著入去刣， m̄通hō͘一人逃走。兵丁照耶滬的話，做一下剿滅拜巴勒的人，然後將巴勒的像kap殿攏毀壞，放火燒lio-起。按呢生tī以色列地，服事巴勒的代誌hō͘耶滬攏總除去；若是耶羅剖暗早前所鑄的牛仔像，一仙tī逼狄里，一仙tī旦城，耶滬攏無除去，是hō͘百姓猶原去拜，違逆耶和華的命令。
照以色列國根本的律法，人服事假的上帝，是犯著死罪，國王kap官府的本份著刣伊；總是耶滬行這號的刑罰，從中有m̄好的款式。 Koh耶滬留hí兩仙牛仔像，連累百姓猶原陷落重罪，是憑據耶滬m̄是專心敬畏上帝。按呢生對彼霎以色列國hō͘對敵侵占， koh上帝容允耶滬囝孫坐位連連koh四代若定。耶滬死，伊的囝約哈斯紲接做以色列王。
耶滬的代誌著警戒咱，省察心肝， m̄通家己瞞騙，行私奇的意思，來拍算是敬畏上帝。

祭司耶和耶代猶tī-teh ，約亞西就受伊的教示，行好tī上帝的面前。耶和耶代hō͘百姓不止敬伊，食到百三歲，善終埋葬tī耶路撒冷列王的墓內。
耶和耶代死了；約亞西hō͘國內hiah-ê尊貴的人引誘，就變款，致到百姓離開in列祖的上帝耶和華的殿，去服事偶像，行m̄著， hō͘上帝大受氣。耶和華有差先知來勸百姓，教in著反悔；王kap百姓攏m̄聽。彼霎耶和耶代的囝撒加利亞紲接老爸的職，做祭司頭， hō͘上帝的神大感動，就勸眾百姓講，「恁啥事違逆耶和華的命令？恁的確bōe興旺；恁放捒耶和華，耶和華亦放捒恁。」王kap百姓m̄肯受苦勸，反轉怨恨上帝的奴僕。眾人計謀beh害撒加利亞的性命，就照王的命令，用石頭tìm伊死， tī耶和華的殿堂。按呢約亞西m̄-nā得罪上帝， koh辜負祭司頭耶和耶代的恩，害死伊的囝。撒加利亞beh死的時，有求上帝講，「願耶和華監察來報冤。」
上帝真正有監察chit ê代誌，重重刑罰王kap百姓。 Koh一年久，亞蘭國的人來攻打猶大國，刣死尊貴的人不止濟，搶錢財，物件送到大馬色。亞蘭兵雖然少，猶久上帝hō͘ in較贏猶大的大隊兵。猶大人放捒上帝，所以有抵著這號的刑罰。上帝koh刑罰約亞西本身， hō͘伊犯著重病，艱苦到極，伊離開耶和華，所以耶和華離開伊，准伊的人臣反叛，刣伊tī眠床裡。親像按呢，耶和華替撒加利亞來報冤。約亞西死了後，不過埋葬tī耶路撒冷，無葬tī列王的墓。
咱讀chit ê代誌，通受感激。教會這霎有濟濟人親像約亞西的款，對細漢的時，得著序大人教示，後來到大漢，就變款，愛趁家己的意思，無beh照道理來行。

約亞西死了，伊的囝亞馬謝紲接做猶大王。伊做王，起頭khah好的所行， beh趁上帝的命令；然後行幾若項m̄著，親像伊的老爸一般樣。亞馬謝坐位，聽候太平，就掠hiah-ê刣in老爸的人做一下刣；若是無刣in的囝孫，是斟酌趁摩西的律例。
然後亞馬謝聚集伊本國的軍兵三十萬， beh倩以色列人十萬，來幫贊， koh去拍以東地。彼時有先知來見亞馬謝講，「王ah ， m̄通hō͘以色列的軍兵kap你去相刣，因為耶和華無保護in 。設使in kap你去，的確會刣輸，因為刣贏，刣輸，攏是對耶和華。」亞馬謝對先知講，「我已經賞賜in濟濟銀；拍損到才濟，今beh怎樣？」先知應王講，「耶和華有權能，會用不止khah濟賞賜你。」王聽先知的話，就教以色列的兵tò去。 Chiah-ê軍兵看見亞馬謝m̄准in saⁿ-kap去相刣，不止受氣， tò去的時，就攻擊猶大幾若個城，刣死三千人，搶錢財物件濟濟。
亞馬謝教intò去，就chhōa家己的兵去以東地交戰，大刣贏，刣死濟濟人，攻破城牆，搶in的物tò來。 Tī所搶的物的中間有偶像幾若仙；亞馬謝無照上帝的命令毀壞伊，是帶到耶路撒冷，家己服事伊親像做上帝。
耶和華大受氣，差先知去kā亞馬謝講，「 Chiah-ê神明bōe救in hiah-ê百姓脫離你的手，你beh汰會去服事in ？」
王應講，「甚物人設立你做王的謀士？著靜靜，免得受刑罰，」先知看見王m̄受教示，就無koh諫諍，獨獨講一句，就是講，「你行chit ê代誌， koh m̄聽我的話，我知上帝有定著的意思beh hō͘你敗。」
亞馬謝刣贏以東的人tò來，心肝驕傲，掠家己勇猛，就對以色列王討戰。彼時耶滬的孫，約哈斯的囝約亞西做以色列王。約亞西回譏刺的話， kā亞馬謝講，「你khah好m̄通。」
亞馬謝m̄聽，決斷beh去交戰。約亞西贏伊，直直入耶路撒冷的城， chhia倒城牆，搶耶和華殿內kap王宮內的金銀器具，提去撒馬利亞。
亞馬謝對驕傲硬心，才敗到按呢，猶攏m̄反悔，後來伊本國的百姓造反刣伊，真正淒慘。
人放捒上帝，趁私奇的意思來行，的確是危險。

先知以利沙不止老，破病傷重。 Beh臨終的時，以色列的王約亞西去探伊。約亞西雖然無攏總趁上帝的法度，猶久真對重以利沙，知以利沙有利益國內濟濟項；今看見beh死，就大憂悶。去見伊的日，啼哭講，「我的父ah ，我的父ah ，你是以色列的戰車，馬兵。」以色列族已經hō͘亞蘭國的人攻擊濟濟擺，所以約亞西不止煩惱，驚了以利沙若死，耶和華上帝無beh幫贊伊。以利沙愛王倚靠耶和華，通得著好膽來較贏對敵，就行一項的代誌做兆頭， kā王講，「著攑弓箭。」王就攑。 Koh kā王講，「用手拔弓，就拔。以利沙扞王的手， koh講，「開東勢的窗仔門。」就開。 Koh講，「射箭，」就射。以利沙就講，「耶和華拯救的箭，是救百姓脫離亞蘭人的手。你tī亞弗會攻擊亞蘭人到剿滅in 。以利沙koh kā王講，「著攑chiah-ê箭; 」王就攑。 Koh講，「著射tī地裡。」
王的心志無甚物熱，射三擺就soah ，以利沙就受氣， kā王講，「你若射五，六擺，就會攻擊亞蘭人到剿滅，今會較贏in到三擺若定。」
約亞西的老爸約哈斯做以色列王的時，彼霎哈設做亞蘭王，常常攻擊以色列國，霸佔幾若個城， tú-tú應驗以利沙早前對伊本身所講的話。今哈設死了後，約亞西去拍亞蘭人，刣贏三擺，克服老爸早日所失落的城，約亞西tú-tú刣贏三擺若定，照以利沙的話。
以色列人在早的風俗kap咱這時無同， in無用棺柴，是將布包身屍， hē tī石洞。洞有的是生成的，有的是人鑿的。以利沙死，敢有埋葬這號的墓。過年魔壓的兵來侵以色列地。有人teh出葬，看見軍兵規陣來，就驚，隨時hiat身屍tī以利沙的墓內。身屍磕著以利沙的骨頭，就連鞭koh活起來khiā 。

約亞西死了，伊的囝耶羅剖暗紲接位，做以色列的王四十一年久。彼霎以色列人不止艱苦， hō͘別國冤枉。上帝就憐憫， hō͘耶羅剖暗克服幾若個城kap地方；若是耶羅剖暗無趁耶和華的法度，猶原學前的王的歹。 Chit ê王叫做第二的耶羅剖暗， kap早前的耶羅剖暗同名。
耶羅剖暗的時有先知名約拿，耶和華命令伊著去責備尼尼微人的歹。
尼尼微是不止大的城，是亞述的京城；亦是真歹的所在。王kap百姓攏拜偶像，無敬畏上帝。
約拿聽上帝的命令， m̄愛去；就斡向去約怕， tī hia搭船beh去他魦，水路不止遠，是愛閃避耶和華上帝的面前；總是無想上帝逐所在tī-teh ，人bōe閃避得，親像Tāi-pi̍t祈禱上帝講，「我有甚物所在通去，來閃避你的神？有甚物所在通走，來脫離你的面前？我若伯像到天頂，你tiàm tī hia ；若chhu我的舖蓋tī陰府，你亦tī hia 。我若借日頭的翼股來飛去海角徛起； tī彼呢你會牽我，你的正手扶持我。我若拍算烏暗會遮我，就暝時會變光來照倚；烏暗bōe遮人tī你的目睭前，暝時是光光親像日時，烏暗光明無癒。」
＊詩篇13 : 7 － 13 .

耶和華大受氣約拿的所做， beh大大譴責伊，出在伊落船起身。船行的時，上帝hō͘大風忽然起；海湧不止大，船差不多beh沈落去。 Hiah-ê水手不止驚，將船裡的貨hiat落海， hō͘船khah輕，攏無保惜船內的物，獨獨顧in的性命若定。逐人求in所拜的神明來保護， m̄知管海kap風是天頂真的上帝。 Hit時約拿tī船艙teh睏，船內的人teh求的聲攏無拍醒伊。船主本身來叫伊講，「你啥事睏到才重眠，著起來，祈禱你的上帝，檢采伊會照顧咱免得死。」
約拿連鞭起來，看見船不止危險，知因為啥事才抵著chit ê危險； hiah-ê水手攏m̄知，所以saⁿ-kap講，「 M̄值著來拈鬮，看咱今仔日抵著chit ê災禍是chī-chūi-á的緣故。」大家就拈鬮，約拿拈著。這是耶和華所做， hō͘水手知是約拿的罪；亦hō͘約拿知罪反悔，認家己的悖逆。
水手看見約拿去拈著；就問伊講，「咱chiah-ê因為啥事抵著chit ê災禍，著真實kā阮講；你是甚物國，蔘物百姓，對甚物所在來，做甚物經紀？」
約拿彼時知伊本身有重罪， m̄敢m̄認，隨時老實kā in講，「我是希伯來的人，我敬畏天頂的上帝耶和華， ta地kap大海攏是伊創造。約拿koh老實kā in講，伊是beh閃避耶和華。水手已經知chit ê代誌，就大驚，問伊講，「你啥事行chit ê代誌？」 Koh問講，「 Chit-tia̍p海湧大到按呢，阮應該著怎樣款待你，才hō͘風湧會soah ？」
約拿講，「恁著將我hiat落海，風湧就soah ；我知恁抵著這大風，是因為我的緣故。」
約拿甘願食罪， m̄甘hō͘水手為著伊受艱苦。
Hiah-ê水手亦m̄甘hiat伊落海，出力搖ló͘看會倚岸á bōe ；總是bōe-ōe ，因為湧攏無定。
水手才求耶和華講，「求你m̄通因為chit ê人hō͘阮死；阮若hiat in落海， m̄通掠阮親像害死無罪的人。」 In就將約拿hiat落海，連鞭無koh看見，對按呢大湧隨時定。按呢耶和華hō͘ hiah-ê水手知伊有大權能，掌管風，海；亦hō͘ in知伊是聖的上帝，不止怨恨歹； koh hō͘ in會曉得in所拜的偶像是假的， bōe-ōe庇佑in 。水手hit時看見按呢，不止敬畏耶和華，獻祭物， koh下願。

上帝雖然譴責約拿，心猶久疼伊，愛hō͘伊知家己的罪來反悔， m̄是beh hō͘伊死；就用一項不止奇怪的法度來救伊；就是備辦一尾的大魚，水手tú仔hiat約拿落去，大魚就吞伊。約拿tiàm tī魚的腹肚內三日，三暝無死。
耶穌tiàm世間的時，有一擺講起約拿tī魚腹肚內的代誌，來比並伊家己tâitī墓內。人譏刺伊講beh看神跡，耶穌應講。「姦淫惡毒的四代求神跡，獨獨先知約拿三日三暝tiàm大魚的腹肚內，親像按呢，人子tit-beh三日三暝tiàm地的內面。」
約拿tī魚腹肚內艱苦的時，就祈禱上帝，認罪，求上帝憐憫。上帝聽伊謙卑teh求，就命令大魚吐伊tī岸裡。
約拿對魚的腹肚出來，耶和華閣再命令伊講，「著去尼尼微的大城，將我代先所kā你講的去kā hiah-ê人講。」約拿這擺趁命令，隨時起身去到尼尼微城。

尼尼微城是真大。約拿入城行一日的路，大聲連連叫講，「 Koh四十日，尼尼微城的確倒壞。」尼尼微人信上帝chit ê話，對尊貴到卑賤，穿麻衫禁食。尼尼微王聽見chit ê代誌，就落王位，褪王服，穿麻衫，坐tī火灰。王kap大官出告示，遍遍kā城裡的百姓講，「人kap精牲，牛羊攏總著禁食，也著穿麻衫，迫切求上帝，人人除去家己的歹， m̄通koh行橫逆，才向望上帝越轉伊的心志， soah伊的受氣， hō͘咱無死。」對彼霎百姓除去舊的歹。上帝監察，才回伊的心志，無將所講beh降的災禍來降落。
尼尼微的人聽約拿傳道理一日若定，就反悔罪；今咱的機會比in不止khah好， koh-khah著醒悟，親像耶穌講，「尼尼微人當審判的時tit-beh起來責罪這四代的人，因為尼尼微的人聽約拿的話來反悔改變，若是tī chia有人khah大約拿。」
上帝這霎親像在早，是大慈悲；人若誠實反悔，改in舊的歹，上帝的確歡喜赦免in的罪。聖冊記載上帝的話，講，「我指家己來咒誓。我無掠人行歹致到死做歡喜；所以恁以色列的人著反悔，離開恁歹的品行；乜使行死的路。」

約拿看耶和華beh寬容尼尼微城，就受氣，祈禱耶和華講，「主ah ，我tī本國的時，敢無拍算你會寬恕chit ê城mah ？所以我才beh走去他施， m̄愛來。我知你是仁慈的上帝，常常勸憐憫，無降落所講的災禍。今我求耶和華討我的性命，寧可死khah好。」上帝問伊講，「你因為chit ê代誌來受氣有合mah ？」
彼霎約拿出城， tī東面坐，離城無偌遠；佇遐家己搭一個寮仔， tiàm tī hia秋凊，愛看chit ê城到尾怎樣。尼尼微彼時不止熱，約拿坐tī hia艱苦；耶和華可憐伊， hō͘一欉蓖麻發生，連鞭大欉，通遮約拿的頭殼，來解伊的憂悶。這欉植物，照希伯來的音，名叫居家恩，敢是厚葉會做蔭影。約拿得著這號來遮身，真歡喜。過明仔早起上帝hō͘蟲chhia hit欉蓖麻，就礁la去；到日出的時，上帝起東風， hit ê氣不止燒， koh日曝約拿的頭殼， hō͘伊熱到beh絕氣；約拿就講，「寧可死khah好，我m̄愛活。」上帝問約拿講，「你為著這欉居家恩來受氣有合宜mah ？」應講，「我受氣到死，亦合宜。」
耶和華koh講，「 Chit欉m̄是你栽的，亦m̄是你照顧的，一暝發起來，一暝koh ta-企，你尚且有保惜，何況chit ê尼尼微的大城，有十二萬khah加的細囝，亦有濟濟精牲，我敢m̄著保惜mah ？」
約拿後來的代誌，聖經攏無講；咱攏bōe知。
上帝饒尼尼微人的性命hō͘咱通知上帝的疼人到怎樣。咱亦著疼人， m̄通要緊家己的代誌khah過頭疼人；常常著歡喜利益人；親像保羅講，「逐人m̄通專專顧家己的代誌，亦著顧別人的代誌。」

第二的耶羅剖暗做以色列王的時，亞馬謝的囝烏紗雅，紲接老爸的位，做猶大王。烏紗雅十六歲坐位，所行親像in老爸亞馬謝， kap in公約亞西的款，起頭行好服事上帝。彼霎猶大國內有先知人不止有智慧，名撒加利亞；烏紗雅趁伊的教示，上帝就庇佑， hō͘伊較贏對敵，亦逐項興旺。
烏紗雅亦有起濟濟堅固的樓；有的tī耶路撒冷的城頂，有的tī內山平洋的所在，來保護伊的國；亦tī平洋開濟濟水井， hō͘伊的田園，果子宅kap精牲大興旺；亦揀濟濟兵，備辦軍裝齊備， hō͘伊的富貴的名聲播揚tī四面的國。
可惜烏紗雅到才興旺，心肝變驕傲，犯著上帝的命令，自專入上帝的殿燒香。祭司看見烏紗雅入殿內，就綴伊入， kā伊講，「你m̄通tī耶和華的面前燒香，獨獨亞倫的囝孫設立做祭司的才通。著出chit ê聖的所在；你已經犯罪，行chit ê代誌，耶和華的確bōe hō͘你得著榮光。」
烏紗雅受氣祭司， m̄聽in的話，所以上帝譴責伊， hō͘伊起癩ko 。王khiā tī壇邊，祭司看見伊的頭額起癩ko ，隨時趕伊出殿，因為癩ko的bōe得通tiàm tī聖的所在。烏紗雅知上帝譴責伊，家己亦是愛緊緊出來。烏紗雅一世人癩ko著tiàm別間厝家己khiā ， bōe得通koh入耶和華的殿；亦bōe-ōe管轄百姓，料理國政。伊的囝約坦來替伊料理代誌；聽候父死了後，才紲接伊做王。
咱讀這章通知上帝不止怨恨驕傲的心，親像聖經講，「心驕傲，到尾的確敗壞。」

烏紗雅做猶大王的時，第二的耶羅剖暗死，伊的囝撒加利雅接位做以色列王，六月日久若定，行歹拜偶像；上帝代先應允耶滬beh hō͘伊的囝孫做以色列王koh四代久，今已經有滿，因為撒加利雅是耶滬的橄欖孫。
有一人名沙龍謀反刣撒加利雅，篡位做王，一月日久； koh有人名米拿現出頭刣沙龍，家己做王十年久。米拿現的所行親像前的王違逆上帝的法度，惹大受氣；國ná久ná衰微。 Hit-tia̍p亞述國的王名普累，帶兵來攻擊以色列地；米拿現認輸，降服，抽百姓濟濟銀進貢亞述王，請伊保護伊的王位。亞述王受著銀，就倒轉去本國。
米拿現死了，伊的囝卑家喝紲接做王;猶原行歹，坐位兩年；伊的大將名比加，謀反刣伊，篡位做王二十年久。比加亦是親像代先的王違逆上帝的法度，加添in國的災禍。伊做王的時，亞述國的王，名提革拉比列色，來摃破以色列地幾若所在，掠濟濟人去亞述。
有一人名和世亞謀反，刣比加篡位，做王九年久。和世亞做王的時，以色列國hō͘亞述王撒饅以色毀壞，掠眾百姓去本國；以色列國就無去。 Chit ê代誌下底二十一章講khah詳細。

猶大王約坦坐位，就是以色列王比加坐位的第二年，是好的人，行好tī耶和華的面前，總是百姓猶原照舊犯著上帝的法度。
約坦修整耶和華的殿；創耶路撒冷城牆khah堅固； koh tī樹林內起顧守的樓。約坦刣贏亞文族， in就來進貢銀，以及大小麥濟濟。約坦漸漸強，因為伊行正直的路tī耶和華的面前，耶和華就幫贊伊。約坦的時陣，亞蘭王利新，以色列王比加，合攻做猶大國的對敵。
約坦死了，伊的囝亞哈斯紲接伊坐位；所行不止歹，就是鑄偶像，服事假的上帝巴勒，燒伊的囝，查某囝做祭物。
上帝大受氣，准亞蘭王來攻擊較贏，掠濟濟百姓去大馬色的城； koh准以色列王比加來拍猶大族，刣死真濟人， koh掠濟濟百姓，搶物件倒轉去撒馬利亞。以色列人贏了後，上帝的先知來kā in講，「你m̄通掠恁的同伴做奴才，來得罪耶和華。」大家就照先知的話放所掠的百姓tò去。
Koh以東人，非利士人來蹧躂猶大地，百姓真慘，亞哈斯就請亞述王來幫贊。亞述王名提革拉比列色，就帶兵來猶大地；總是無幫贊，反轉加添百姓的艱苦。亞哈斯才將殿堂內，王宮內kap大官的家裡濟濟物布賂亞述王；猶原無得著幫贊。猶大族抵著chiah-ê災禍，是因為亞哈斯大大違逆耶和華，百姓亦學伊的歹。亞哈斯抵著艱苦的時攏無反悔，益發違逆耶和華的命令，就是去獻祭亞蘭族所拜假的上帝，戇戇拍算伊有幫贊亞蘭人，敢會幫贊咱。 Tùi按呢家己取罪過，來害到猶大眾人。亞哈斯koh將上帝殿內的器具來毀壞，路尾關密殿門， tī耶路撒冷逐所在搭祭壇，燒香服事假的上帝，來惹列祖的上帝耶和華的大受氣。亞哈斯死，伊的囝希西加紲接。

早上帝用十支派交hō͘耶羅剖暗，有應允伊講，若攏總趁上帝的命令，就以色列國的確hō͘伊kap伊的囝孫久長掌管。總是耶羅剖暗kap伊的囝攏無趁上帝的命令， koh連累百姓得罪上帝，所以上帝剿滅耶羅剖暗的家，用國hō͘別人。新王攏親像耶羅剖暗行歹，所以攏剿滅， hō͘人知上帝真怨恨歹。可惜以色列百姓攏m̄承受教示；王kap百姓ná久ná離開上帝，裝偶像去拜。上帝寬容伊久久，愛in反悔閣再歸tī伊；有時差聖的先知來勸in ，百姓攏無beh聽；有時准對敵來攻擊in ， beh叫in醒悟來反悔。百姓濟濟擺艱苦的時，求上帝。上帝准，救in出對敵的手。艱苦過身，百姓閣再bōe記得耶和華，連鞭koh去拜偶像。 In行按呢已經久久啦，所以上帝大受氣， bōe koh吞忍得，就hō͘對敵來毀壞以色列國，掠百姓去外國的所在，以色列國就無去，親像下面所講。
和世亞做以色列王的時，亞述國王名撒饅以色，來圍困撒馬利亞城相年久：到尾拍倒hit ê城，掠百姓去亞述國。亞述王就撥in本國幾若省的人去撒馬利亞的地，徛起hiah-ê城。 Chiah-ê人來到撒馬利亞徛起， bōe曉得敬拜真的上帝，猶原teh拜in本所在的偶像。上帝責備in ， hō͘獅生湠tī in的中間傷害人。
大家驚，奏亞述王，講，「王所撥的百姓去到撒馬利亞屬hiah-ê城邑徛起， m̄-bathit ê地方本所拜的神明的法度，所以hit ê神明責罰人， hō͘獅生湠tī in中間咬死人。」王就出命令講，「前日所掠來的祭司，中間著伐落一人hō͘伊tò去彼呢企起，將hit ê地方本拜神明的法度，來教示人。」
按呢生前日所掠去亞述地的祭司，一人tò來以色列地，徛起tī伯逐利，教示眾人敬拜耶和華的代誌。可惜chit ê祭司敢m̄是屬tī亞倫的家，上帝所設立做祭司；敢是屬tī耶羅剖暗所設立做祭司hit輩的人，拜牛仔的像，講是拜耶和華，其實是直直違逆耶和華的誡命第二條。這號祭司的教示有淡薄真實的道理，相濟濟項異端。
眾百姓受祭司的教示，雖罔講有敬畏耶和華上帝，攏無除去in舊的掔損，逐人遊玩服事in祖公所服事的神明，假的上帝，設立親像人做祭司，搭濟濟祭壇，照家己的意思獻禮物，有人將家己的囝，查某囝來燒做祭，這號歹的風俗傳到後裔，亦自然hō͘上帝bōe歡喜。

亞哈斯的囝希西加做猶大王，無親像in老爸的款，是學in先祖Tāi-pi̍t的所做。猶大國已經真慘，上帝的殿無開，逐所在是chhāi偶像，燒香獻祭hō͘假的上帝，無獻hō͘耶和華。希西加愛引chhōa百姓koh歸tī耶和華，就毀壞逐所在的偶像kap祭壇；亦毀壞摩西早前所鑄的銅蛇，因為百姓掠做有聖，去燒香服事。希西加聚集祭司kap利未人，因為in是teh料理殿裡的代誌。已經聚集，就用不止要緊的話來苦勸in ， kā in講，「恁著聽ah ，咱頂四代的序大人放捒上帝，拜偶像，關殿門， tī聖所無燒香，亦無獻祭tī耶和華的面前，按呢是惹上帝的大受氣。今我勸恁閣再歸倚上帝，誠心敬拜服事伊；放捒偶像，大家kap上帝立約，向望會soah伊的大受氣。
祭司kap利未人歡喜聽王的話，連鞭去整頓耶和華的殿；內面lâ-sâm的物摒出； koh創器具，替亞哈斯所毀壞的排tī內面。
逐項已經備辦好，照禮數hō͘耶和華的殿清氣相，祭壇，几桌kap逐項聖的物攏排，希西加早早起來，聚集耶路撒冷的大官，像殿堂beh獻祭物，認罪求上帝赦免；就是獻牛，羊濟濟隻做贖罪的祭； koh獻幾若千隻牛，羊kap禮物做燒祭，感恩的祭，顯明眾百姓歸tī耶和華；王kap百姓真歡喜。利未人用逐號的樂器吟詩呵咾上帝，眾人歡喜到bōe顧得。

在早上帝救伊的百姓出埃及國，就設立踰越節，命令歷代的人逐年著守做記念；今幾若代百姓無照法度守hit ê節。希西加已經修整殿堂hō͘伊清氣相，就設法度hō͘百姓照上帝的命令守踰越節。
王kap大官寫批招本國kap以色列國的百姓來耶路撒冷守節期，猶大眾百姓同心歡喜趁。以色列人濟濟冷笑帶批的差使；猶久有人歡喜來耶路撒冷， kap猶大人同守節期。
按呢生真濟人聚集tī耶路撒冷，從中對以色列地來的，濟濟猶未行摩西所傳chiâⁿ清氣的禮數；照法度m̄通食節筵，猶久來食，亦無傷害，因為希西加替in祈禱上帝，允伊的所求來赦免。
百姓tiàm hia守節七日久， tī上帝的面前認家己的罪，呵咾上帝的大恩典；大家真歡喜。大家守七日了後，就saⁿ-kap議論beh另外koh守七日。逐日呵咾耶和華，歡喜到bōe-顧得。通耶路撒冷亦是按呢。守節已經明白，大家就去猶大地逐的城， kap以色列地幾若所在，廢無偶像，撦倒祭壇，然後才tò去in的所在。
服事上帝的法度禮數濟濟hō͘猶大人放荒廢，希西加出力攏koh興起；分派祭司kap利未人koh行in的職份；命令眾人著將牛，羊，五穀，果子逐項照法度來獻，通做燒祭，贖罪kap感恩的祭tī耶和華的殿堂；亦著抽十分的一份做利未人的路用。百姓學王的熱心攏總趁，通國大歡喜。
世間第一平安的，就是專心服事上帝的人。咱tī世間若呵咾上帝，就是學天頂的聖徒天使的樣，總是咱tī世間bōe-ōe專心服事上帝，因為有濟濟項的阻擋；若是到天堂的時，就會專心永遠呵咾伊無soah 。
希西加kap百姓m̄-nā得著心肝平安歡喜， koh得著上帝庇佑；希西加就較贏非利士人， koh脫離亞述王的管轄， m̄-sái進貢伊。

希西加是不止好的人，猶久會錯誤，所以著受責備。上帝准亞述王西拿基立攻擊猶大地，攻破侵占幾若個城。
咱m̄知希西加彼霎行甚物m̄著，才抵著這號的責備。檢采伊的心想家己亨通的代誌，就生出驕傲，無直直倚靠上帝，是趁人臣kap武官的意思，倚靠家己的氣力傷過頭， koh求埃及王幫贊，按呢tú-tú違逆先知以賽亞所勸的話。
然後希西加好膽的心攏失落；就差人將金kap銀真濟去hō͘亞述王，請伊離開猶大地。
無偌久亞述王koh來，彼霎差三個大官，帶軍兵去耶路撒冷，到王kap百姓攏總著連鞭投降， hō͘亞述王遷徙去亞述地。三個差使的中間，出頭替王講的，名：拉伯沙基，講不止大話，亦大褻瀆耶和華上帝的名。
希西加聽見hit ê話，心就煩惱，拆裂伊的衫，穿麻衫入殿求上帝，將chit ê代誌排列tī上帝的面前； koh差人去見先知以賽亞。奉差的人攏穿麻衫去，用王的話kā以賽亞講，「今仔日是艱苦憂悶的日，亞述王差拉伯沙基來褻瀆永活的上帝耶和華。你的上帝耶和華檢采聽見伊的話，就因為chit ê話來責罰伊，救百姓脫離in的手；所以求你替所留的百姓祈禱上帝。」以賽亞受默示，教奉差的人著回覆王， kā伊講，攏m̄-sái驚拉伯沙基的話；上帝的確會拯救。
西拿基立的差使亦倒轉去回覆。彼霎西拿基立聽見估實王tit-beh來kap伊相刣，所以無閒通chhōa軍兵去拍耶路撒冷，就創批差人去hō͘希西加。批內是講大話， koh褻瀆耶和華的名，親像代先的款式。希西加接著批，就koh入殿堂迫切祈禱，攏總託仗上帝。上帝准伊所求，差以賽亞去見希西加， kā伊講上帝的確救伊， koh beh大大責罰亞述王， m̄准伊陷害耶路撒冷， m̄准伊射一枝箭tī城內；的確hō͘伊見笑tò去本國。
Hit暝上帝就差天使到亞述的營盤，剿滅十八萬五千人；西拿基立見笑tò去in本國。 Koh無偌久tī宮廟teh敬拜偶像，伊的囝的中間兩人入去刣死伊。

Hit時希西加抵著破病不止傷重，差不多beh死。以賽亞去見伊講，耶和華有講，「你若有甚物beh吩咐，著講，因為你的確死， bōe koh好。」希西加聽見按呢，面越向壁祈禱講，「耶和華ah ，向下數念我行好tī你的面前，真實無濫糝。」祈禱明白，大啼哭。耶和華koh默示以賽亞， kā伊講，「你著閣再入去見王， kā伊講，「我耶和華聽見你祈禱，看見你流目屎；我的確醫好你的病， koh三日你會像我的殿，我beh添你的歲壽十五年， koh救你kap chit ê城脫離tī亞述王的手。我的確為著家己， koh為著我的奴僕Tāi-pi̍t的緣故保護chit ê城。」以賽亞koh吩咐著提無花果一phiáⁿ來糊，糊就會好。
王聽見以賽亞的話，就講，「我thái-thó會知耶和華的確醫好我， hō͘我koh去伊的殿？有甚物兆頭通hō͘我看？」以賽亞應伊講，「耶和華的確beh用兆頭hō͘你看。你愛日影進前十度， á是退後十度？」希西加in講，「我愛日影退十度。」
以賽亞就求上帝，上帝准。希西加果然看見日影退十度。」
希西加病好的時， m̄-nā去殿堂， koh做詩來呵咾上帝。

希西加的時，巴比倫才出名，勻勻仔成做有名的國。巴比倫王聽見希西加病koh好，就寄一張批來hō͘伊， koh寄禮物來送伊。希西加看見巴比倫王差人來，就歡喜將伊國內的物攏hō͘ in看。伊做chit ê代誌是m̄著，愛hō͘人呵咾伊的榮顯。
以賽亞來見希西加，問伊講，「 Hiah-ê人對tah-lo̍h來， kap你講甚物？」希西加應講，「對遠遠來，就是巴比倫。」以賽亞koh問，「 In tī皇宮內所看是甚物？」應講，「通皇宮內府庫的物攏總hō͘伊看。」以賽亞講，「著聽耶和華的話，對在早到今，你皇宮內的物， kap你列祖所積聚的，攏總會遷徙去巴比倫，無留一項；你的囝孫hō͘人掠去做巴比倫王的太監？」
希西加聽見按呢，知家己有罪，就kā以賽亞講，「你所傳耶和華的話不止好; 」講，「我猶tī-teh的日，猶原享受平安，敢m̄是好mah ？」
Hiah-ê十五年滿，希西加就死，埋葬tī Tāi-pi̍t的後裔的冢地。猶大族kap耶路撒冷的百姓攏尊敬伊。

希西加已經死，伊的囝馬拿西十二歲紲接伊，做猶大王五十五年久。伊攏無學伊的老爸的好款式，反轉去拜假的上帝巴勒。做王的時，就將in老爸早日所毀壞的祭壇閣再起，亦拜日，月，星辰，將伊的囝燒來獻祭，用假的上帝的像chhāi tī耶和華的殿， koh窘逐害死濟濟人。猶大的百姓學伊的款，通國悖逆耶和華，行濟濟項的不義，犯著上帝的大受氣。上帝差先知來勸王kap百姓； in攏m̄肯聽。對按呢以賽亞前日kā希西加所講的艱苦今teh-beh到。耶和華出在亞述國的軍長來掠馬拿西，用鐵鍊縛，押到巴比倫城。馬拿西tī hia teh受艱苦，心就反悔，知是悖逆上帝才抵著按呢。伊就求上帝， koh tī上帝的面前家己謙卑。耶和華准伊所求， hō͘伊koh tò來耶路撒冷做王。對按呢馬拿西知耶和華真正是上帝；無閣再服事偶像，紲毀壞伊的祭壇，命令通國的百姓著求真的上帝；可惜百姓無專心趁。
馬拿西死了，伊的囝亞文紲接伊的位，做王兩年久；行歹tī耶和華的面前，無學伊的老爸路尾反悔的款式，是犯罪koh-khah傷重。伊的人臣反，刣伊tī皇宮內。百姓才設立伊的囝約西亞做王。

約西亞做王的時八歲若定。伊tī耶路撒冷做王三十一年，行耶和華所歡喜的，斟酌學伊的祖Tāi-pi̍t的所行。坐位第八年，就是十五歲，才熱心來服事伊的祖Tāi-pi̍t的上帝。
上帝聽伊的祈禱，照顧伊，用聖神來開伊的心竅， hō͘伊會曉得料理國內的代誌。
坐位十二年，遍猶大地kap耶路撒冷的城，出力毀壞逐號的偶像kap祭壇；將偶像搥成粉，掖tī祭偶像的人的墓， koh將拜巴勒的祭司的骨骸燒tī巴勒的壇頂。
約西亞坐位十八年，設法beh修理耶和華的殿，就吩咐人來做chit ê代誌。王將百姓所抽來橐tī耶和華的殿的銀，交修理殿的人， hō͘ in去買柴料kap石，去做修理的路用。 Hiah-ê師傅是老實公道；所以王kap百姓攏信伊，用銀交hō͘ in ， m̄-sáekap伊算數。
咱應該著學這號的款式，逐項著存良心。檢采hō͘人託仗買物， m̄通想beh偷趁； á是做生理，著公道， m̄通騙人一個錢。咱著記得teh做甚物代誌，是親像tī上帝的面前teh做。

修整殿的時，祭司頭名希勒加，忽然看見一卷律例的冊，就差一人名沙番，提起hō͘王看。沙番讀hō͘王聽。王聽見，隨時拆裂伊的衫，不止憂悶。
猶大國在早的冊， m̄是親像這霎用紙印來敆，是用皮寫來捲。約西亞的時，聖冊猶未偌濟本，有摩西的五經，檢采有koh幾本合做一卷。照法度，原本著收囥tī約櫃，早前歹人做王，愛百姓悖逆耶和華，去拜假的上帝，無對重聖冊，敢是出力愛攏總滅無。咱通拍算，有敬虔的祭司彼霎將hit卷原文鬚走， hō͘王chhē bōe著，無通滅無。今修整殿的時就koh得著hit卷，才獻hō͘王，王聽見所記載的話，知國大危險，因為犯著冊中所禁的。
彼時tī耶路撒冷，有一個女先知，名護歷代。耶和華用聖神默示伊的心， hō͘伊會講上帝的話，約西亞就差人去請教伊。女先知教in著回覆王講，「耶和華講，我的確降災禍tīchit ê土地kap百姓，照hit卷冊內所記載的；因為猶大族放捒我，燒香服事別的上帝；所行犯著我的受氣，所以我降災禍無soah 。猶大王差恁來問我，恁著kā伊講，以色列的上帝耶和華有講，你聽見冊內所講的話，知我beh譴責chit ê城kap百姓；你的心內驚惶，家己謙卑反悔，拆裂衫，啼哭tī我的面前：因為按呢，我向下聽你，准你所求，的確hō͘你善終，然後才降災禍tīchit ê城。」
約西亞就將hit ê冊讀hō͘百姓聽， koh kap上帝立約，講beh專心服事耶和華，攏總趁冊內所記載。大家攏歡喜chit ê約。約西亞koh-khah認真掃除通以色列地拜偶像的代誌。早日耶羅剖暗tī伯利恆所起的壇亦做一下廢無。
約西亞滅無偶像了，就命令百姓守踰越節，服事耶和華。對彼霎獻祭禮不止濟，照摩西的冊所記載的來行。王用按呢來教示百姓，所以上帝降福氣hō͘伊， kap伊的國， hō͘ in平安濟濟年。
後來埃及王對猶大地經過， beh拍亞述國，約西亞出去kap埃及王相刣。伊做chit ê代誌是m̄著，上帝無命令伊去，所以teh相刣的時，有著箭受重傷。人臣將車載伊tò來耶路撒冷；已經
幾位的大官聽見chit ê擾亂的代誌，就對王宮來耶和華的殿；已經到，祭司kap假的先知tī百姓的面前，過耶利米，講，「 Chit ê人講咱的城的確毀壞，是恁攏總知；應該著hō͘伊死。」
耶利米就家己分訴講，「我真正有講chit ê話，恁眾人攏有聽見；總m̄是我家己講，是耶和華差我，教我著講按呢。今著改恁的所行，趁恁的上帝耶和華的命令，就耶和華所講beh降災禍的代誌的確會soah 。我這霎hō͘恁掠著，死，活攏是tī恁的手頭，總是恁著知耶和華教我著講的話，的確會應驗；恁若刣我，就是刣無罪的人； hit ê罪會歸tī恁kap chit ê城， kap攏總的百姓。」
Hiah-ê大官kap百姓聽見按呢，就kā祭司kap假的先知講，「 Chit ê人用咱的上帝耶和華的名來講， m̄通刣伊。」
百姓的中間幾若個老大起來，應先知美加的代誌，囥眾百姓講，「當希西加王的時，美加做先知， kā猶大眾百姓講，萬物的主耶和華講，人teh-beh犁純城的地變做親像田園，耶路撒冷teh-beh變做樹林。希西加kap百姓kiám有害死美加mah ？敢無敬畏耶和華，求伊憐憫？耶和華有回心轉意，所以災禍無降落。今咱若刣耶利米，的確受災禍。」
差不多hit時陣koh有一個先知名烏利亞，亦用上帝的命令，講耶路撒冷的代誌， kap耶利米的話平平。王聽見chit ê代誌愛刣伊，烏利亞知，就走去埃及的地。王差人去掠伊來刣；若是耶利米得著保護。

上帝命令耶利米著koh勸百姓反悔，就教伊寫上帝的話tī冊裡。這是上帝的大恩， m̄愛剿滅伊的百姓。就kā耶利米講，「檢采猶大的百姓聽見我所beh降的災禍，會反悔，離開in的歹，我就赦免in的罪過。」
對彼霎耶利米叫伊的朋友名巴碌，來寫上帝所講的話。巴碌已經寫tī冊，耶利米就kā伊講，「我這霎有阻擋， bōe得通去上帝的殿；你著去殿裡，將chit ê冊讀hō͘百姓聽；檢采in甘願解歹，耶和華就赦免in 。」巴碌照耶利米的話來行。有一人名米偕亞，聽見了，就去王宮通知chiah-ê大官。大官聽見，就差人叫巴碌帶hit本冊來讀hō͘ in聽。巴碌就來讀。讀明白，眾官驚惶，問chit ê冊的因由。巴碌in講，「 Chiah-ê話是耶利米講hō͘我寫的。」大官就kā巴碌講，「你kap耶利米請去bi̍h--leh ， m̄通hō͘人知；阮beh將chit ê代誌去奏王。」巴碌就去。
Hiah-ê大官將hit卷冊收起，才入朝去見約雅敬，用chiah-ê話kā伊講。約雅敬隨時差人去提冊來。 Hit時是寒天，王的厝內有起火teh烘燒。冊已經提來，讀tī王kap大官的面前。王聽三，四篇就受氣，用刀來劃破， hiat tī火爐裡。有幾若人勸伊m̄通燒，王m̄聽， koh差人去掠耶利米kap巴碌；若是chhē bōe著，因為耶和華khǹg密in 。約雅敬雖然燒hit ê冊，總是bōe-ōe廢無上帝的話，獨獨加添家己的罪過若定。
上帝到耶利米koh創一卷，照前的話來寫， koh著添句通知約雅敬， hō͘伊知耶和華的確責罰伊燒hit卷冊的罪；王的後嗣bōe紲接伊的位，王的身屍會hō͘人hiat捔tī外面，日時受曝，暝時hō͘霜凍；王的囝孫kap人臣亦著受重的責罰， koh代先所講攏總的災禍的確降落tī眾百姓。耶利米就趁上帝的命令， koh創一卷交hō͘代書巴碌。巴碌趁耶利米的厝照舊來寫， koh加添濟濟話。
人看輕上帝的苦勸責備的話，真正是害家己， bōe脫離得上帝的權。聖冊有講，「我叫恁，恁m̄聽我；恁放捒我的道理， m̄承受我的教示；所以災難已經到，恁就驚惶，我beh恥笑恁；到彼時求我，我無beh聽；盡力求恩，亦bōe得著。因為恁平素無向道理，無敬畏耶和華， m̄承受我的教示，藐視我的道理，所以家己取罪過。若是人聽我的話，的確平安徛起，無災禍通驚。

除猶大地四面幾若個小國以外，雙旁有兩個大國，就是埃及，巴比倫，彼霎真猛，常常相刣。猶大國tī中央，做細的國，雙旁的軍兵常常對猶大地經過，猶大地亦ta̍uh-ta̍uh做兩個大國的戰場。因為按呢生，猶大國真危險，若無得著耶和華保護，自然廢無。今可惜王kap百姓已經拒絕耶和華，攏無beh反悔改變，就tī約雅敬做王的時，上帝降落災禍ná久ná重。
約雅敬做王本著認埃及王做主，來進貢伊。無偌久，巴比倫王尼布甲尼撒已經較贏埃及王，就攻擊耶路撒冷，掠約雅敬，用鐵鍊縛伊， beh押到巴比倫；後來改換意思， kap伊的約， hō͘伊猶原做王，獨獨著認尼布甲尼撒做主，來進貢伊。
尼布甲尼撒亦有掠濟濟王親kap尊貴的人， koh搶殿堂內濟濟聖的器具；人kap物徙去巴比碾，聖的器具橐tī伊的宮廟內。過三年，約雅敬背約，大惹尼布甲尼撒的受氣；上帝亦准四面的小國攪擾約雅敬，攻擊猶大地。
約雅敬死了，伊的囝約雅鈞，紲接伊做王，亦是行歹，坐位三月外久。巴比倫王koh來耶路撒冷，設立約雅鈞的叔名西底加做王，掠約雅鈞去巴比倫。這擺koh搶殿內kap皇宮府庫攏總的寶貝；亦掠濟濟尊貴和傑的人kap師傅，攏共有一萬人，只有留宋兇人hō͘西底加管理。 ( B . . 598年受掠) 。
耶利米彼霎tī-teh ，巴比倫王准伊猶原tiàm hia 。通用上帝的話教示百姓。
B . . 606年，巴比倫王命令伊的大官，名亞司比拿， tī以色列尊貴的人的中間，揀幾若個少年人，無毛病，好人才，有智識的，通hō͘ in來跟隨王；用加勒底人的文字來教示in 。王koh吩咐著hō͘ in好日食kap酒，連連到三年，才hō͘ in徛tī王的面前。大官揀的人的中間有但以理，沙德拉，米煞，亞伯尼戈；照王的命令，逐日將王宮來的米糧kap酒hō͘ in食，愛in好風姿。
照摩西的例，驚了王宮內的物，有項算無清氣， m̄敢食。但以理kap伊三個朋友，雖然無tiàm本國，亦無beh悖謬律例；所以但以理求亞司比拿講，「請你m̄通koh用王的物hō͘阮食。」亞司比拿不止疼但以理，所以無受氣，就應伊講，「我驚了你若無食王的物，會㾪 ，面色會青黃， bōe值得同伴；按呢王會受氣我，害著我的性命。」
亞司比拿已經派一個料理啉食的官來管顧chí四人，但以理就kā chit ê官講，「求你請試看奴僕十日久， hō͘阮便菜kap水就好；後來koh看阮的面，比食王的好物， hiah-ê少年人的面怎樣；就通照你所看的來款待阮。」料理啉食的官允伊。但以理kap三個朋友真歡喜，逐日食便菜啉水若定。到十日，料理啉食的官來看，看見in koh khah肥， koh-khak勇健，比hiah-ê食王的好物的較贏。對彼霎hit ê官獨獨用便菜hō͘ in .
Chí四個人約束克家己，無對重快活，驚了得罪上帝。咱著學in 。這霎tī世間有濟濟項的m̄好，上帝m̄愛人行，所以咱著約束家己，親像耶穌有講，「人愛做我的學生，就著克家己，逐日背十字架來綴我。」

王所定著的三年已經滿，亞司比拿chhōa但以理kap三個朋友入朝見王。王考問，得知但以理，沙德拉，米煞，亞伯尼戈， chí四人的聰明，比通國的gâu人博士較贏十倍。上帝koh hō͘但以理會曉得講未來的代誌，亦會曉得完夢。
有一暝，尼布甲尼撒王有夢見， hō͘伊的心真煩惱，攏bōe睏得。透早起來，召巴比倫的博士，司公， kap術士來完夢。已經到，王就kā in講，「我夢見一個夢，心內鬱抑愛知hit ê意思，亦bōe-ōe 。」 In就講，「求王將夢kā奴僕講，奴僕才員。」王應講，「我已經出命令，恁若無將夢kap夢的兆頭kā我講，我的確刣恁，剿滅恁的厝。若恁將夢， kap夢的兆頭kā我講明，的確得著大賞賜，大尊貴。」 In koh奏講，「請王用夢kā奴僕講，奴僕就會曉完hit ê兆頭。」王koh講，「我知恁是刁故意beh延遷騙我；今著將夢kā我講，就我知恁會完。」
Hiah-ê人應講，「 Chit ê代誌無人做會來；獨獨著神明才會。」王就大受氣，命令著剿滅攏總的博士。
王命已經出，連但以理kap伊三個朋友亦著死，因為in亦算是博士在內；若是in的智慧無kap眾博士相同，是真的智慧，對耶和華所賞賜的。上帝的確會照顧伊，將夢的代誌來指示伊。但以理就入去求王，著限時hō͘伊，伊就會將夢kap兆頭kā王講。王准。但以理才倒轉去，請伊三個朋友saⁿ-kap祈禱上帝，求伊施恩用chit ê隱密的代誌指示in ，免得in kap巴比倫的博士做一下死。上帝hit暝默示但以理， hō͘伊知hit ê夢kap夢的意思。但以理的心不止多謝呵咾天頂的上帝，因為有施大恩典，允准伊所求。
但以理就去請侍衛頭chhōa伊見王。王問但以理講，「你會曉得我的夢kap兆頭mah ？」
但以理應講，「王所問的代誌，無一人會kā王講，獨獨天頂的上帝會用奧妙的代誌指示王。這tia̍p chit ê隱密的事，我得著知， m̄是對我比別人khah有本事，亦m̄是對我家己的好，獨獨hō͘王知家己心內的所想。」
但以理koh講，「王你夢見一仙大像，不止榮光，徛tī王的面前， hit ê款式不止通驚。 Hit ê頭殼是用好金鑄的，胸ha̍h kap手是用銀鑄的，腹肚kap大腿是銅鑄的，腳節是鐵鑄的，腳尾kap腳指頭á一半是鐵，一半是土。你teh看這仙像的時， koh看見一塊石， m̄是人的手所鑿的，來摃hit仙像的腳尾到碎碎。對彼霎，鐵，土，銅，銀，今攏總碎蛻去，然後hit塊石變做大山，充滿天下。這是王你所夢的，是耶和華指示， hō͘你通知後來beh到的事。」
但以理koh講hit ê夢的意思。照咱看見夢要緊的事，是親像下底。
Hit仙像，金的頭殼是指巴比倫，就是尼布甲尼撒所管的國；真榮顯富貴，廣闊強猛。
銀的胸ha̍h kap手是指波斯國。尼布甲尼撒死了後，二三十年，就馬大kap波斯的軍兵hō͘波斯王古列chhōa in來攻擊巴比倫，佔hit ê地，將巴比倫做京城，國開闊強猛。
銅的腹肚kap大腿是指雅翻國，亦有名馬其頓，有時亦有叫做希拉國。古列了後，約略兩百年，就馬其頓的王亞歷山大來拍波斯國，亦將巴比倫做京城。伊的國真強猛，管轄到真遠。
鐵的腳節，人的意見無相同。亞歷山大死了後，伊的國分做四份；中間敘利亞後來做大國。 Hiah-ê王的中間有一人，名安提阿，極殘忍款待上帝的百姓。鐵的腳節敢是指這國，若是有人拍算是指羅馬國。 Chit ê國雖鱙勇猛，亦會毀壞，親像腳尾有土相鐵， bōe相食穿， bōe久長。 Hit仙像要緊的意思，是咱知攏總對敵上帝的國，路尾的確毀壞。
摃hit仙像的石頭是指主耶穌基督的國， m̄是人設立的，是上帝家己設立。耶穌親像大石， m̄是人的手所鑿的，是自然有的。這綴石ná久ná大，是比並耶穌的道理ná久ná流通，到路尾會充滿天下，親像成大山，獨獨chit ê國會久長無soah 。
但以理講soah ，尼布甲尼撒王覆tī伊的面前拜伊，用濟濟物賞伊， koh封伊做巴比倫第一大的官。
但以理已經得著這號榮顯，亦無bōe記得伊三個朋友；替in求王著派in治理巴比倫的事。王准。但以理一世人尊貴，猶原熱心服事上帝。

尼布甲尼撒王捌一擺創造一仙金像， koâiⁿ六十尺，闊六尺， hē tī巴比倫度拉的平洋。出命到通國的文武官員著來拜這仙像。濟濟人已經聚集，傳命的人大聲叫講，「恁若聽見號頭kap逐號樂器的聲，就著覆teh拜王所立的像；若m̄肯拜的，的確隨時掠伊hiat tī火爐裡。」
沙德拉，米煞，亞伯尼戈想bōe得通趁chit ê命令，因為in無拜過的上帝。耶和華有講，「除我以外， m̄通有別的上帝，亦m̄通雕刻偶像，來跪拜服事。」
樂器霆的聲出，王kap官府kap百姓真濟，攏覆teh拜。有人怨恨沙德拉in三人，就奏tī王的面前講，「王ah ，你已經出令，人若聽見樂器的聲，著仆teh拜金像；若m̄肯拜的， beh hiat伊落火爐。現在有幾若個猶大人，是你設立in做巴比倫的官，就是沙德拉，米煞，亞伯尼戈， in無beh趁王的命令， m̄服事你的上帝，亦m̄拜你所設立的像。」王聽見按呢，不止受氣，隨時差人去掠in三個來。
三人已經掠來，到王的面前，王問in講，「恁真正無beh服事我的上帝，亦m̄拜我所設立的金像mah ？今著備辦，若koh聽見樂器的聲，著拜我所設立的像，我就赦免；恁若m̄肯，就hiat恁落火爐。 Tah-lo̍h一個上帝會救恁出我的手ah ？」三人應講，「王ah ，阮所服事的上帝有權能，會救阮出火爐。阮知伊的確救阮出你的手；設使若無，阮亦無beh服事別上帝，亦無beh拜你所設立的像。」
王聽見按呢，益發受氣，命令人hō͘火爐比平常的時七倍khah熱；就教勇壯的人縛in ， in三人hiat落去。火爐不止熱， hiah-ê勇壯的人hō͘火舌爁出來燒死。
尼布甲尼撒王，金金看火爐，忽然真驚；叫hiah-ê議事的官， kā in講，「咱敢m̄是hiat三人落火爐mah ？這霎阮看見有四人tī-teh ，逐的攏無縛， teh行來行去；身軀無傷害，其中有一個，伊的款式親像上帝的囝。」尼布甲尼撒王行近倚火爐門，大聲叫講，「沙德拉，米煞，亞伯尼戈，至懸上帝的奴僕ah ，著出來。」三人就對火爐出，衫攏無燒去，頭毛無臭ta ，身軀亦無火爐味。王kap眾官看見按呢，真奇怪。
尼布甲尼撒王，彼時就知耶和華是真的上帝，就呵咾伊，講，「多謝沙德拉，米煞，亞伯尼戈的上帝，因為有差天使救倚靠伊的人。今我beh出命令，不論甚物百姓，甚物國，甚物族的人，若褻瀆沙德拉，米煞，亞伯尼戈的上帝， hit ê人的確剿滅，因為無別的上帝會救人到按呢。」
王彼時高升chí三人的官爵。
這三人不止疼上帝，拍算寧可落火爐khah好，的確m̄通悖逆上帝，因為得罪上帝是koh-khah慘。

西底加做王tī耶路撒冷，已經咒誓beh降服tī尼布甲尼撒的管轄；然後趁伊的人臣kap百姓的意思，背叛咒誓的約；所以尼布甲尼撒差軍兵去攻擊猶大地。軍兵已經到，圍困耶路撒冷的城，忽然聽見埃及王出來beh kap in交戰， in就暫時離開耶路撒冷。彼霎耶利米將耶和華的話，通知耶路撒冷的人講，「巴比侖的軍兵的確會koh來攻打耶路撒冷，用火來燒。」因為耶利米講這號的話， koh責備大家背約的代誌，濟濟人怨恨伊，王的人臣拍伊， koh關伊落監。
耶利米tiàm監裡濟濟日，王差人chhōa伊來，暗靜問伊耶和華的命令怎樣。耶利米直直kā王講，的確會將你交tī巴比倫王的手； koh奏王講，「我未bat得罪王kap人臣百姓，關我落監是甚物緣故？求你莫得hō͘我koh入hit間監，驚了會死。」西底加應伊，就命令人關伊tī外面監， koh吩咐逐日著供給伊米糧。
耶利米koh傳上帝的話講，「 Chit ê城的確交hō͘巴比倫王，若m̄肯出城的人，的確死tī刀劍，飢荒，瘟疫；若肯出城投降巴比倫王，的確得著活。」 Hiah-ê大官受氣chit ê話，就對王的面前告耶利米講，「 Chit ê人用話哄， hō͘百姓kap兵丁驚， hō͘ in無心情通kap巴比倫的人相刣；就求王刣伊。」西底加本是無膽的人， m̄敢講m̄通刣，因為伊驚眾人臣；所以就講，「出在恁主意。」 Hiah-ê官就掠耶利米，用索縋伊落井；落hit ê井真艱苦，井無水，只有土糜若定。耶利米就nòa tī土糜hia 。
王宮內有一個太監名以伯米勒。伊聽見chit ê代誌，就去奏王講，「有人做不正，縋先知耶利米落井內；現在tī城內欠缺米糧，何況tī井內，敢m̄ hō͘伊餓死mah ？」王聽見按呢，隨時教以伯米勒領三十人緊緊救伊起來。
Chiah-ê人就去，提舊布kap破衫縛tī索裡，縋落井內， kā耶利米講，「你用舊布kap破衫包chí兩條索， ngoe̍h tī胳下空。」耶利米照in的話來行， in就拔伊起來， hō͘伊猶原tiàm外面監。
西底加王無主裁，閣再召耶利米來，愛聽上帝有講甚物話抑無？耶利米kā王講，「我若kā你講，你會刣我；我若勸你，你m̄趁。」王暗靜咒誓講，「我的確無害你，亦無將你交hō͘對敵。」耶利米才講，耶和華有講，「你若甘願降服巴比倫王，就你kap你的家會保全性命，城亦bōe hō͘ in燒；你若m̄肯降服，城的確燒去，你亦bōe得著救；今請你著聽耶和華的話，才會得著平安。」
西底加教耶利米m̄通將chit ê代誌kā人臣講；總是本身m̄敢趁耶利米的話。
耶利米猶原tiàm外面監，直直到耶路撒冷城破的日。

西底加坐位九年，尼布甲尼撒王帶兵來圍困耶路撒冷；城內飢荒，瘟疫幾若月日；到十一年，城就破，西底加kap hiah-ê武將透暝逃走。巴比倫的軍兵追in 。追到的時，就掠西底加來見巴比倫王。王不止歹款待伊， tī西底加的面前刣伊chiah-ê囝， hō͘伊親目看見；亦刣猶大攏總的大官； koh iah西底加的目睭，用銅鍊縛伊，押去巴比倫關監到一世人。
巴比倫的兵毀壞王宮， kap城內攏總大間厝，以及所羅門所起上帝的殿，攏總燒去。殿內的聖物有的毀壞，有的帶去巴比倫；百姓濟濟亦hō͘ in掠去；只有賰宋兇的若定。
尼布甲尼撒王吩咐武官著好款待耶利米， m̄通陷害。武官差人放伊出監；看伊m̄愛去巴比倫，就交hō͘基大利照顧。基大利是猶大人；巴比倫王封伊做總督管所留的百姓。伊徛起tī米斯巴的所在，耶利米亦去tiàm佇遐。
走離的人，聽見巴比倫王封基大利， tī猶大地做總督，濟濟人tò來歸伊。
西底加的太監名以伯米勒，前有救耶利米出井，到beh剿滅城的時，上帝到耶利米著安慰伊的心， kā伊講，耶和華有講，「我的確救你，無交tī對敵的手；你有倚靠我，所以我保護你，救你的性命，免得hō͘刀刣死，我耶和華已經講。」
基大利tī米斯巴勸百姓著投降巴比倫王，講，「巴比倫王這霎刣贏恁，恁應該著聽伊的話，才會平安徛起chit ê所在， m̄-sái煩惱。」
濟濟人歡喜聽伊苦勸， tī米斯巴徛起，攏得著平安，有田園，果子園，所以tiàm hia硩葡萄汁，收果子濟濟。
過無偌久，基大利hō͘王親名以殖馬利刣死；米斯巴的猶大人濟濟kap巴比倫的軍兵亦hō͘伊刣；所賰的hō͘伊掠去。然後一人名約哈蘭， chhōa兵去kap以殖馬利相刣，救出所掠的百姓。以殖馬利逃走去亞文的地方。約哈蘭chhōa所救出的人去伯利恆，耶利米亦kap in tī-teh 。家請耶利米替in求上帝；亦請伊教示in ，應該著怎樣行。耶利米允伊，眾人koh講的確beh趁耶和華攏總所吩咐。
過十日，耶和華就默示耶利米，耶利米就聚集眾人，將上帝的話kā in講。「設使恁若甘願徛起chit ê土地，耶和華的確救恁，免得hō͘巴比倫王歹款待；恁若無beh聽， beh去埃及，耶和哥的確受氣， hō͘利刀，瘟疫，飢荒，剿滅恁；所以我勸恁著聽耶和華的命令來降服。
眾人代先好嘴求耶利米幫贊in ，教示in ；到這時，耶利米將上帝的話kā in講，攏m̄中in大家聽。大家嫌耶利米白賊，講，「上帝無差你用這號話kā阮講，阮無beh聽你。」大家隨時備辦去埃及。可惜耶利米無礁得ôa亦kap in去。
耶和華tī埃及koh默示耶利米，教伊著去kā百姓講，「耶和華有講，恁已經看見我降災禍tī猶大，是因為in服事偶像才按呢。恁雖然看見chit ê代誌攏無beh反悔，心亦m̄謙卑服事我，反轉悖逆我幾若擺，這霎koh來埃及；我命令恁m̄通來， hia無趁我的話。今的確降大的災禍來刑罰恁，的確hō͘利刀，瘟疫，飢荒來剿滅恁， ná親像早日tī耶路撒冷刑罰恁的兄弟一樣，無一人走會離；路尾愛koh tò來本國的，攏bōe-ōe 。」
chiah-ê話真正是重。大家猶久硬心無驚上帝， koh大膽應耶利米講，「阮beh照家己的意思來行； beh燒香敬拜神明，親像咱的祖早日tī猶大國的款式。彼時咱比這霎koh-khah平安；逐項物充足通用；逐項代誌是好，無抵著艱苦。所以阮今beh照家己的意思來敬拜，無beh聽你所講的話。」
耶利米心真憂悶， koh講，「恁著聽耶和華的話，講，的確降災禍hō͘恁，無beh降福氣； tiàm埃及國的猶大人著受災殃，有性命通tò去本國是幾人若定； hō͘恁知tah-lo̍h一個的話，會應驗。

先知耶利米的結局的代誌，聖冊無講，外冊所記載亦無相同；有的講猶大人tī埃及不止怨恨伊，害死伊； koh有的講巴比倫的軍兵刣贏埃及的時，彼霎耶利米hō͘ in帶去巴比倫， tī hia善終；若是無明的憑據，亦無干涉要緊的代誌，因為耶利米離開世間，是離開伊的艱苦，去享受天頂的福氣。聖冊有講，「人若盡忠到死，上帝的確用永活的冕旒賞賜伊。」
尼布甲尼撒王，去攻打埃及國，刣贏in ，彼霎上帝前默示耶利米的話，有應驗。猶大人tī hia受剿滅，到beh了beh了，所賰的無幾人。對按呢通知悖逆上帝的事，真正是慘。
尼布甲尼撒王所掠去巴比倫的猶大人， tiàm hia有濟濟項艱苦。 Tī hia無殿，無通獻燒祭。水邊的巴比倫人，攏是拜偶像，所以猶大人想起早日tiàm本國，怎樣teh吟詩呵咾敬拜真的上帝，今無，就啼哭； koh家己責備，為著甚物緣故才抵著chit ê艱苦；是知有犯罪，所以抵著按呢。其中濟濟人誠實反悔認罪，求上帝可憐in 。
上帝是慈悲的天父，無永永放捒伊的百姓； in猶未去巴比倫的代先，上帝已經有應允，過七十年beh koh chhōa in tò來。百姓記得這句話，心就安慰，總是in中間有的老， thái-thó會食到hiah長歲壽，通koh tò去ah ！所以濟濟人攏無心情通吟詩呵咾上帝， ná吟，目屎ná kō落來。猶久有人做詩來呵咾上帝。

尼布甲尼撒王有大權，因為有拍濟濟國；對按呢就驕傲。伊已經得著憑據知上帝是真，亦捌認上帝萬倍較贏伊所拜的神明；總是無真正反悔，猶原驕傲，貪世間的名聲。
上帝愛hō͘王知家己的驕傲， koh beh教示伊kap天下的人知上帝掌管天頂地下，所以hō͘伊閣再夢見。
王睏醒，想起chit ê夢真驚，心煩惱，因為m̄知chit ê夢是甚物意思；就召巴比倫眾gâu人來完。 Hiah-ê人攏bōe曉得完，然後王記得但以理gâu完夢，隨時差人召伊來。但以理就來徛tī王的面前。王就講，「但以理ah ，我知你hō͘上帝的神感動，逐項代誌你攏知；今請你完我的望。」王隨時講hit ê夢hō͘但以理聽。
上帝默示但以理hō͘伊知夢的意思。 Hit ê意思是m̄好。但以理m̄愛kā王講；若是王教伊m̄-sái驚，通直直講。伊才kā王講明。「你所夢見hit欉樹，大欉koh勇， koâiⁿ到tú天，四方的人攏會看見；樹葉茂盛，果子生濟濟，夠額通養飼眾人；野獸來睏tī樹腳，鳥隻來歇tī樹枝。 Hit欉樹就是指王你本身。你這霎權真大，親像天的koâiⁿ ，地的闊。你koh看見一個聖的天使，對天落來，講著剉hit欉樹，獨獨留樹頭，著用銅，鐵來縛伊，放下teh漂露， kap野獸saⁿ-kap tiàm ，連連七年久。我今beh用hit ê兆頭kā王講。至懸的主已經定著命令，王的確hō͘人趕出kap野獸saⁿ-kap tiàm ， tiàm hia食草親像牛， koh hō͘露水漂，歷過七年久，到你會曉得認至懸的主，掌管宇宙內，用國賞賜人是出在伊的意思。王ah ，今我勸你著棄惡歸善，行公義，憐憫宋兇人，才通向望享受平安khah久。」
停一年久，王攏無反悔；有一日， tī巴比倫的王宮內teh行遊，心想起伊的大國，就誇口講，「 Chit ê巴比倫的大城敢m̄是我建置的mah ？我將chit ê做京城，顯明我的權能，播揚我的榮顯。」推講的時，天有聲講，「尼布甲尼撒ah ，你會失國，人beh趕你出， hō͘你kap野獸saⁿ-kap tiàm ，食草親像牛，聽候七年過，到hō͘你知至懸的主掌管宇宙內。」王連鞭抵著chit ê代誌，就變癲狂，受趕出，無kap人tiàm ，食草親像牛，露水漂伊的身軀，到伊的毛親像鷹仔的毛，指甲親像鳥的爪。
親像hit欉樹已經剉起，總是根猶留leh ，按呢上帝保全尼布甲尼撒王的性命，過七年就憐憫伊，醫好伊。
彼時尼布甲尼撒就變做謙遜；歡喜認上帝是萬王的王，萬主的主，獨獨伊有權會治理天頂地下，出在伊的意思來行，無人會阻擋。上帝koh服倒王的國，親像早日一般樣。
咱讀這章通知人驕傲是上帝所怨恨的。聖冊講，「驕傲的人上帝m̄挃，謙遜的人上帝賞賜恩典。」咱的主耶穌本是至尊貴，伊臨到世間攏無驕傲，是溫柔謙遜，咱做耶穌的學生著學伊的款。

尼布甲尼撒王死了後，有一個王名伯沙撒，亦是驕傲愛奢侈悖逆上帝，無掠尼布甲尼撒所抵著來做警戒。
上帝的百姓猶大人久久犯罪，攏m̄反悔；所以上帝准巴比倫的人較贏in ，遷徙濟濟人去巴比倫。若是巴比倫王kap百姓做chit ê代誌m̄是攏趁上帝的意思，是趁家己的貪心若定；所以上帝亦大受氣巴比倫，定著的意思beh廢無hit國。
Chit ê代誌上帝已經早早默示先知以賽亞講，「波斯，馬大的兵beh來攻擊巴比倫。」
有一個昏，伯沙撒王辦大筵席，請一千名的官。 Teh食酒的時大歡喜，王就差人去提早日尼布甲尼撒所搶上帝殿內的金杯銀杯。已經提來，就tòe酒來啉，呵咾in所拜的金，銀，銅，鐵，柴，石的偶像。 In行按呢是大沈褻瀆上帝。上帝金金teh看。
大家teh saⁿ-kap歡喜，忽然有人的手的chńg頭仔出現寫字tī王宮內的壁。伯沙撒看見，大驚到gī-gī-chhoah ，隨時召gâu人來，教伊讀hō͘伊聽；允若有人讀會來，就beh賞賜伊大榮顯。
Chiah-êgâu人入來看hiah-ê字，無一個會曉得。然後皇太后聽見無人會曉讀，就入去見王，講起早日尼布甲尼撒所夢的代誌，無人會曉得完，只有但以理會曉得若定；所以kā王講，「你m̄-sái鬱抑，著召但以理來，伊的確會解hit ê字的意思。」
伯沙撒隨時差人去召但以理來，已經到，徛tī王的面前。王kā伊講，「我聽見人講，你不止聰明，大智慧，會知奧妙的代誌。今你若會讀chiah-ê字，解hit ê意思hō͘我聽，我就用紫色的袍hō͘你穿，用金鍊仔hō͘你掛，設立你治理國。職份tiàm第三。」
但以理應講，「大賞賜，我m̄敢收，你通賞賜別人；我beh讀chiah-ê字，解hit ê意思hō͘王你知。王ah ，至koâiⁿ的上帝賞賜恁祖尼布甲尼撒大尊貴，大榮顯，眾人攏驚伊。已經得著按呢，心就起驕傲，上帝才甪伊的王位，除去伊的榮顯； hō͘伊受趕出去kap野獸saⁿ-kap tiàm ，到hō͘伊知至懸的上帝掌管天頂地下，用國賞賜人是出在伊的意思。伯沙撒ah ，你已經知chit ê代誌，猶久m̄肯用謙卑的心tī上帝的面前，反轉悖逆伊，差人去提伊殿內的金杯，銀杯來貯酒； koh呵咾hit號bōe看見， bōe聽見， bōe講話的偶像，若是創造天地萬物kap hō͘你有活命的上帝，你無beh呵咾，所以上帝hō͘手出現寫chiah-ê字。 Hit ê字就是美尼美尼抵結比歷意思就是上帝將你的國算做明白啦。上帝用稱來稱你，看你無夠重。上帝將你的國分開hō͘馬大，波斯的人。」
但以理講了，王就用紫色的袍，金鍊仔賞賜伊， koh出詔hō͘伊做通國的宰相。 Hit暝伯沙撒hō͘人刣死。

巴比倫的城不止闊大堅固行伍，通天下彼霎無一個城會kap伊比並得。古早的冊講城是四角，有兩層牆，外牆周圍約略把持你， koâiⁿ三十四，厚八丈五。城門一百赴，門扇，門徛，門斗攏是銅做。城牆頂有懸台兩百五十的，牆外有開壕溝，深掛闊。伯喇大河穿過城內；河的雙邊攏總作親像渡頭，逐所在船會落貨，起貨；渡頭口有張隘門，亦是銅做的。城內有真濟間koâiⁿ樓，有王宮，有大廟，有大花園。城外亦有大池，有水溝， kap伯喇河相透，河若漲水，有chiah-ê溝路通消敁，免得城內做大水。
人亦有講古列chhōa馬大，波斯的軍兵來攻擊巴比倫的時，就破chiah-ê水溝的隙， hō͘伯喇河的水一盡消；水tit-beh乾，軍兵對河底行入城，佔hit ê所在，百姓看見hit ê勢面，就降服，馬大的王大利烏來管巴比倫， chit ê代誌聖冊無記載，是外冊所講的，無的確知攏總是真， á m̄是。所通知的，就是伯沙撒死了後，馬大人大利烏做王管巴比倫，然後古列亦做王tī hia 。彼霎了後，巴比倫勻勻仔衰微到差不多chhē無蹤跡。
早前以賽亞詳細講上帝的確beh毀壞巴比倫，亦有講beh用馬大人做器具， koh講beh用古列做器具，然後耶利米亦有詳細講上帝的確毀壞巴比倫，今攏應驗(以賽亞13 ， 47章；耶利米51章) 。

馬大王大利烏真疼但以理，看伊不止有智慧，就設立伊做宰相。
眾人臣看見王對重但以理，就囥怨妒的心，常常偷看但以理辦政事有甚物弊病通告伊，總是但以理不止盡忠，攏無所在通嫌伊。大家就參詳講，「但以理常常遵趁伊的上帝的命令，若m̄是對這項的因端就無所在通告伊。」眾官就入朝見大利烏王，諂媚伊，講in有saⁿ-kap議論，愛通國的人三十日久，獨獨著拜王若定，除王以外，人若去拜別物，不論是神明， á是人，就著hiat伊落獅穴，「願王你著出詔khàm印來做定著例， bōe得通移易。」王攏m̄知in愛設chit ê法度，是beh害但以理，所以准in所求，出詔khàm印。 Chiah-ê官出去真歡喜，拍算但以理穩當中in的計。知但以理拜上帝是認真，的確無改換。
但以理猶原入伊的房，開窗向耶路撒冷，跪teh敬拜上帝，逐日三擺親像伊代先的款式。 Chiah-ê官看見，就去見王，告但以理，講，「王ah ，你敢m̄是已經出令khàm印，命令人三十日久著求你若定，若人逆令，就著hiat落獅穴？」王應講，「著。」 In就講，「現在有一人無趁王的命令，伊逐日三擺跪teh求伊的上帝，就是猶大的犯人名但以理。」
大利烏聽見是但以理，心真憂悶鬱卒，想到日落，看有甚物路通救伊抑無。 Chiah-ê官koh奏講，「王你的詔已經出， bōe得通移易。」
大利烏才命令人掠但以理hiat落獅穴；掠去的時，王kā但以理講，「你常常所服事的上帝，伊的確會救你。」
但以理已經㧒落獅穴，王kap百官出封條來封。
大利烏才tò去王宮內， m̄啉， m̄食， m̄准人tī伊面前作樂。通暝bōe睏得，干單掛慮但以理；早早起來去獅穴，愛看但以理猶活抑無，到地，就哀傷叫講，「上帝的奴僕但以理ah ，你所服事的上帝果然有權能救你脫離獅的嘴抑無？」
但以理應講，「願王萬歲，我的上帝有差天使落來捏獅的嘴， hō͘伊bōe-ōe咬我。」大利烏聽見，歡喜到bōe顧得；隨時命令人hō͘但以理出獅穴；出來了，看伊的身軀攏無受傷，因為伊的心倚靠上帝。彼時王大受氣hiah-ê告但以理的人，就命令人掠in ，以及某囝， hiat落獅穴。 In猶未到穴底，獅就起來咬斷in的身體。王看chit ê代誌，就認但以理的上帝是真，有權，會庇佑伊的奴僕，亦有權通刑罰伊的對敵。大利烏就將chit ê代誌出詔，通知通國的百姓，命令in著敬畏但以理所服事的上帝。

古列所管的國名是波斯國。古列不止有智慧， gâu辦理國政；亦gâu爭戰， m̄-nā管馬大，波斯，巴比倫，另外koh佔濟濟所在。
古列行一項第一好的，就是出詔命令猶大人通tò去耶路撒冷， koh起耶和華的殿。這是耶和華感動古列王的心， hō͘伊憐憫猶大人。
在早先知耶利米得著上帝默示講，「過七十年，猶大人的確會koh tò來本國。」 koh-khah早的時，先知以賽亞講起古列的名，講上帝beh用伊做器具，閣再起伊的殿tī耶路撒冷。今時已經到，上帝就用方法chhōa in tò來，因為上帝講到，行到。
古列出詔講，「波斯國的王古列講，天頂的上帝耶和華已經將天下列國賞賜我，命令我tī耶路撒冷的城， kā伊起一間殿。以色列的上帝耶和華真正是上帝，凡若做伊的百姓，通去猶大的耶路撒冷來起殿，願上帝庇佑伊。逐所在的人通用金銀，精牲來送伊， koh hō͘伊禮物通獻tī耶路撒冷上帝的殿。」猶大人濟濟真歡喜tò去本國， in的厝邊亦用濟濟項的物件kap禮物送伊。所羅巴伯奉王派， chhōa chiah-ê人tò去。
古列王將尼布甲尼撒王tī耶路撒冷所搶hiah-ê聖物送行， hō͘ in去hē tī新的殿內，共有五千四百件。
猶大人備辦beh tò去本國，雖然著行遠路亦無嫌。 Hit幫tò去的人共有四萬兩千三百六十人， koh有奴僕，女婢， kap唱歌的查埔，婦人人真濟。亦有濟濟精牲，就是馬，騾，駱駝，驢。
Tò來到的時，就想beh起殿，大家歡喜出銀來幫贊。祭司代先起一座壇，逐早起，逐的昏來獻燒祭。百姓koh守節期，愛逐項代誌照上帝在早所命令的。耶書亞做祭司頭，所羅巴伯做總督。兩人不止清廉，常常幫贊百姓。
差不多一年久， hiah-ê材料才備辦好，亦有銀夠額通倩工。百姓不止歡喜鬥幫手。有設立利未人來督起殿的百工。
下地基的時，百姓攏聚集來看， hit日耶路撒冷城真鬧熱。祭司穿禮服攑號頭，利未人用敲鈸，呵咾耶和華講，「耶和華無m̄好，常常囥憐憫，庇佑以色列族。」百姓亦大聲呵咾，因為耶和華的陣的地基已經成。
Tī百姓的中間，老大人teh啼哭。啥事啼哭？因為in記得七十年前， hit間舊的殿不止媠，今攏毀壞，亦知chit ê新的的確bōe比得所羅門所起的；對按呢才啼哭。 Tī巴比倫出世的人， m̄-bat看hit間舊殿， in攏teh歡喜。所以hit時有的啼哭，有的歡喜；兩號的聲，聽到不止遠，攏無通分別。

猶大人teh起殿的時，有koh抵著對敵阻擋。
Hiah-ê對敵是chī-chūi ？就是亞述國的人，早有搬來撒馬利亞地徛起。 In亦會曉得拜真的上帝，總是無盡心，有koh服事偶像；所以上帝無歡喜。 Chiah-ê人聽見猶大人teh起殿，就來見所羅巴伯講，「 Hō͘阮幫贊恁起，阮kap恁平平是服事上帝的人，亦有獻祭物hō͘祂。」
所羅巴伯kap耶書亞知in的意思無實所以in伊講，「阮beh家己起，照古列王的命令； kap恁無干涉。」
Hiah-ê人聽見按呢就受氣，隨時決意beh害猶大人， hō͘伊的殿起bōe成；就盡力擾擾in ， koh布賂議事對王誣賴in ；總是古列王猶teh坐位的時，對敵的計謀無成。到古列王死了後， in就上文去hō͘波斯國的新王，來告猶大人，講，「猶大人本是造反極歹，若hō͘ in起殿kap城，波斯國就危險，所以人臣，百姓已經受國恩， bōe忍得看王受損害；因為按呢才來奏王。今求王你著查考chit ê代誌，的確m̄通hō͘伊起。」
王驚猶大人若koh興起，會造反，所以就出詔，吩咐撒馬利亞人，教猶大人連鞭著停工， m̄通閣再起。
撒馬利亞人得著這張詔，不止歡喜，緊緊去耶路撒冷，將王的話kā猶大人講，用權勢來勉強in ， soah in逐人的工。猶大人抵著按呢心真憂悶，總是無法得，姑不將著趁王的命令。聽候上帝的時到，才會koh起。

過幾若年久，波斯國有一個新王，亦名叫大利烏，好款待猶大人。起耶和華的殿的時已經到，所以兩個先知，一個名哈偕，一個名撒加利亞，用上帝的命令，教百姓著koh動工來起殿。
百姓已經停工久久，甚至冷淡，講，「起耶和華的殿的時猶未到。」上帝聽見in講按呢，無歡喜，因為看百姓無甚物信伊；所以差先知哈偕去責備in ，講，「 Chit-tia̍p我的殿是拋荒毀壞，恁所徛的厝是好的，按呢合宜mah ？恁應該著省察恁的所做。」
上帝顯明伊的受氣， hō͘天無落雨，草仔礁la去，果子生bōe熟，逐項物bōe茂盛。耶和華講，「恁掖濟濟種子，收成少少；恁食亦bōe得通夠飽，啉bōe得通夠止渴，穿亦bōe得通夠燒；啥事才按呢？是因為我的殿放拋荒；恁逐人顧恁家己的厝；所以天關密，無露水，地bōe發生；我hō͘平地kap山頂攏乾， hō͘五穀，酒，油攏欠缺。恁應該省察恁的所做；今著上山去取柴料，來kā我起殿，我就歡喜庇佑恁。「眾人聽耶和華的話，就興工起殿。所羅巴伯kap耶書亞kap先知來勉勵in ， koh鬥幫贊。
對敵知in teh起殿，就來beh阻擋；問in講，「 Chī-chūi到恁起這間殿kap城牆？」猶大的長老in講，是趁古列王的命令。 Chiah-ê對敵就上文奏波斯王大利烏，講起猶大人起殿的代誌。求伊著查考看古列王真正有降詔， beh hō͘ in koh起耶路撒冷上帝的殿，抑無？
大利烏王接著奏章，就差人去巴比倫的府庫，查考典冊，看古列王真正有出詔，允猶大起殿抑無?果然chhē著一卷，講古列王元年所出的詔；命令有吩咐猶大人著tò去耶路撒冷起殿。
大利烏王隨時出詔，命令hiah-ê告的人著離開猶大人， in teh起上帝的殿， m̄通阻擋。 Koh命令著抽銀來貼in的所費，亦命令著用牛，羊kap所著用的物， hō͘猶大人通獻祭上帝，通來替王kap太子祈禱，王亦命令，若有人無beh趁，就著拆伊的厝，用楹khiā koâiⁿ ，將hit ê人phia̍h tī頂面。
對彼霎猶大人無koh抵著阻擋；上帝koh歡喜in ，賞賜福氣，對天落雨，逐項物發生茂盛。到大利烏王六年，殿就起好。
起好的時，百姓真歡喜，獻濟濟牛，羊hō͘上帝； koh守踰越節連連七日久，呵咾感謝上帝， hō͘ in koh tò來本國起殿。

Tiàm波斯國的猶大人無攏總kap所羅巴伯tò去，濟濟猶留teh 。過幾十年， koh濟濟人kap以斯拉tò去，若是猶有不止濟猶原tiàm--teh 。
波斯國大富有行伍開闊的時，有一個王，名亦是亞哈隨魯，排極大筵席，請攏總的大官來啉食， koh將國內的富貴榮顯hō͘ in看，歷過一百八十日久。 Chiah-ê日過了，亞哈隨魯閣再設一個筵席，請京城內的百姓，對尊貴卑賤，連連七日久。百姓啉食的所在，就是tī王宮的花園。 Hit所在整頓到真爽，用幾若色的幼布做籬，亦用幾若色的線縛籬tī柱裡。柱是幼的白石。有曠床，是用金，銀來做，土腳是用幾若色的幼石來舖。有幾若號的金杯貯酒，若是無勉強人啉。
王后名瓦植緹，亦辦婦人人的筵席tī王宮內。
王啉食猶未soah ，愛hō͘百官kap百姓看王后的媠，差七人beh請伊出來tī王的面前。王后m̄來。亞哈隨魯聽見王后無beh來，就不止受氣，親像火；就問hiah-ê明理的大官講，「若照律例，王后瓦植緹著怎樣來辦，因為伊m̄聽王的命令。」有一個大臣起來講，「王后的所行m̄-nā款待王m̄好，紲有損害逐省的牧伯kap百姓。王后所做的確會傳到眾人的耳腔，婦人人就會藐視伊的丈夫。王若掠人臣的話做著，就著出詔貶王后， koh揀khah好德行的人，設立伊做王后。亦著出詔，王的國闊大，遍遍通知國內的人，才會hō͘婦人人攏總尊敬伊的丈夫。」
王kap chiah-ê牧伯攏歡喜趁chit ê人臣的話，就出詔通知逐所在，亦貶王后的位。
可惜瓦植緹因為王的躁性，連鞭失落榮顯。這是教示咱世間的榮顯，錢財，尊貴，權柄快快失落，逐項bōe倚靠得。

亞哈隨魯的受氣已經消，心bōe捨得瓦植緹，數念無soah 。總是無閣再召伊tò來，是趁跟隨伊的人的話，來定著意思beh揀一個新的王后。所以命令人臣著召通國濟濟在室女來，看tah-lo̍h一個khah媠，通設立伊做新王后，來替瓦植緹。
國內有濟濟在室女來hō͘王看，從中有一個名以斯帖，是猶大人。伊的老母已經死了，留伊一人tī外國。伊雖然無父母，猶久耶和華照顧伊。以斯帖有一個親人名叫木底解，不止好性情，真疼伊。以斯帖的父母死了的時，木底解就chhōa伊tò去tiàm伊的家款待伊親像家己的查某囝。以斯帖生做不止好枝骨掛媠。
亞哈隨魯已經出令，真濟在室女來到王宮內；木底解亦hō͘以斯帖去，亦逐日去王宮來探聽以斯帖的代誌，因為掛慮伊。
王宮內的人m̄知以斯帖是猶大人，因為木底解代先吩咐伊m̄通kā人講。
王看見經過濟濟在室女第一合意的是以斯帖；隨時揀伊做王后，就用王后的冕旒hō͘伊戴； koh因為以斯帖的緣故，設大筵席，請百官；赦免百姓的錢糧。

以斯帖雖然生做王后，猶久無bōe記得木底解，猶原聽伊的話，親像早日kap伊saⁿ-kap tiàm一般樣。
木底解坐tī王宮門的時，得知有兩個管門的計謀beh害死亞哈隨魯王。木底解將chit ê代誌去報以斯帖。以斯帖就來通知王。王查chit ê代誌是實，就將hit兩人吊死。王彼霎無報賞木底解，清清用chit ê代誌記上史記的冊。
王宮內有一人名哈曼， hit ê人不止m̄好；心奸險，刻薄，驕傲。王不止對重伊，有升伊較贏攏總的大官，出命令講，哈曼若出入王宮內，管門的官攏總著覆teh拜伊；若是木底解m̄肯覆桌拜伊，因為木底解是猶大人，驚了會犯著戒律。
哈曼看見猶大人木底解無beh覆teh拜伊，受氣到極，就決意beh陷害伊； m̄-nā beh陷害伊一人， koh想beh剿滅攏總的猶大人。哈曼本身無權通行chit ê代誌；所以入去見王，求伊講，「國內有一族的人無守王的律法，到今是守in家己的律法，若容允in tī這國內是無路用。設使王若掠我的話是著，就著出詔來剿滅in 。我beh出銀一千五佰萬hē tī王的庫房。

亞哈隨魯王聽哈曼的話，剝手指hō͘伊， kā伊講，「銀kap百姓攏總賞賜你，出在你的意思去行。」
哈曼真歡喜借國王的名，隨時辦文khàm國印，寄hō͘逐省的官，吩咐講，十二月十三日，著將猶大人，不論男婦老幼，一盡剿滅，搶in所有的財物。走文書的，緊緊去逐省，遵趁王的命令。王kap哈曼saⁿ- kap啉食，攏無憐憫的心；若是城內的百姓攏煩惱這號事，是殘忍。
木底解聽見chit ê代誌，心大煩惱，拆裂伊的衫，穿麻衫，摻火灰，遍行tī城中，大聲啼哭。逐省的猶大人聽見這號消息，就禁食啼哭；濟濟人亦穿麻衫，摻火灰。
以斯帖亦真憂悶，因為聽見木底解心大煩惱， m̄知因為甚物代誌，就差人hiaⁿ̍h新衫beh hō͘伊穿。木底解m̄收，猶原穿麻衫，摻火灰啼哭。
以斯帖看見木底解m̄收，就差一個太監，名哈他革，去問木底解甚物緣故行按呢。木底解就將哈曼計謀的代誌攏總kā哈他革講； koh抄hit ê詔，教伊著提hō͘以斯帖看，吩咐以斯帖著去見王，替百姓求恩。哈他革倒轉來，將木底解的話kā王后講。
以斯帖聽見chit ê代誌，就koh差哈他革去kā木底解講，「國內有定著的例，若無得著仁君召，人自專入內院見王，無論查埔，查某，刣伊無赦免，獨獨若王對伊伸出金枴，就會保全性命。今我無得著王的召，已經三十日久。」
木底解koh託仗哈他革回覆講，「猶大人若滅無，你雖然tiàm王宮內，亦bōe免得。這霎你tiàm tī尊貴的位，敢是beh hō͘你來保全咱的族。設使你這霎無beh贊一句話，猶大人的確對別所在得著拯救脫離；若是你kap咱的家會攏剿滅。」
以斯帖一下聽chiah-ê話，心受感激，就koh差人去kā木底解貢，「今著聚集書珊城的猶大人，替我禁食祈禱三暝三日，我kap差用的女婢亦beh按呢；然後我就入去見王，雖然犯著律例來死亦甘願。」木底解得著chit ê消息，不止歡喜，隨時戲照王后所命令來行。

過三日，以斯帖穿禮服，胚命入王宮的內院。王坐tī殿頂，舉目看見以斯帖khiā tī殿前，心不止疼伊，就對伊伸出伊的金枴，以斯帖就進前來摸。王問伊講，「王后你來beh求甚物？就國的一半我亦hō͘你。」
以斯帖無連鞭講猶大人的代誌， beh聽候好機會才講，所以代先講，「若王歡喜，我就求王你今仔日kap哈曼來hō͘我請。」
王歡喜允，就召哈曼來， saⁿ-kap赴王后的筵席。
Teh啉的時，王koh問以斯帖，講，「你愛求甚物？就國的一半，我亦hō͘你。」
彼時以斯帖猶原無講起猶大人的代誌，就應講，「設使若王歡喜，求王kap哈曼明仔日koh來hō͘我請，彼時我會將所beh求的，來kā王講。」
哈曼hō͘王后請，心內不止歡喜，出來看見木底解，坐tī王宮門口，無下禮；哈曼不止受氣，勉強吞忍， tò去，差人請伊的朋友， kap伊的某世利斯來；將伊的大富，榮顯，囝兒濟， kap王高升伊較贏百官，攏kā in講。 Koh講，「王后請王；眾人臣攏無份，獨獨請我一人若定，明仔日猶原亦beh請我kap王；若是猶大人木底解， tī王宮門teh坐，攏無beh瞅睬我，我雖然富貴榮顯，亦無夠額通hō͘我的心平安。」
伊的某kap朋友in伊講，「 M̄值著徛chit ê架五丈koâiⁿ ，明仔日求王將木底解phia̍h tī頂面，然後跟隨王去赴筵席，就你的心會平安。」哈曼坦chit ê話，教人去徛柱。

上帝hō͘亞哈隨魯王hit暝攏bōe睏得。王命令人臣提史記的冊來讀，讀到記載兩個太監計謀beh刣王，木底解出頭來報的代誌。王就問講，「 Hit-tia̍p有報賞木底解抑無？」人臣講，「無。」王想的確著報賞伊。議論的時， tú-tú哈曼來， beh求王癖木底解。王聽見哈曼有來，就召伊入，無聽候哈曼講伊來的緣故，是連鞭問伊講，「有一人我愛大報賞伊，著用甚物法度？」
哈曼心內想，「 Hit ê人，王beh大暴相伊，的確是我，」才講，「著吩咐大臣將王的龍袍kā伊穿，王的冕旒kā伊致， hō͘伊騎王的馬去遊街； tī頭前叫講，「王所歡喜大報賞的人會得著親像按呢。」
王對哈曼講，「照你所講，著緊緊用chiah-ê物kā猶大人木底解妝娗， m̄通少一項。」
哈曼無礁得ôa ，著攏總趁王的命令。遊街明白，木底解猶原坐tī王宮門，哈曼倒起in兜，罩面啼哭；用chit ê代誌kā伊的某kap chiah-ê朋友講。大家應講，「木底解居然是猶大人，已經得著尊貴，你受凌辱；你抵敵伊bōe tiâu ，的確敗。」
Tú-tú teh講的時，王的太監來推哈曼，緊緊赴王后的筵席。

王kap哈曼koh附王后的筵席。
啉食的時，王想以斯帖有beh求伊一項代誌，就問伊講，「王后你beh求甚物？我攏beh hō͘你，就國的一半，我亦hō͘你。」
以斯帖就in講，「若是王歡喜施恩hō͘女婢，求王救我kap我的百姓的性命；因為有人設計謀beh剿滅我， kap我的百姓。」
王聽見chit ê話，就不止受氣講，「甚物人敢做chit ê代誌。」以斯帖應講，「 Hit ê對敵m̄是別的，就是chit ê歹人哈曼。」
王受氣，起來出去花園裡。哈曼彼霎就覆tī以斯帖的腳下，求伊救伊的性命。
無偌久王倒轉來講，伊koh tī宮內， tī我的面前， beh凌辱王后mah ？跟隨的人就罩哈曼的面。有一個太監對王講，「木底解早前救王的性命，哈曼已經tī in兜徛一枝柱， beh phia̍h木底解tī頂面。」王就講，「就hit枝柱phia̍h哈曼tī頂面。」哈曼計謀beh害木底解，是親像詩篇講，「人開地陷，家己陷落tī中央。」

Hit日亞哈隨魯將哈曼的厝賞賜以斯帖， koh將前賞賜哈曼的手只來賞賜木底解， koh敬重伊。王到這時才知以斯帖是木底解的親人，因為以斯帖有kā伊講。
以斯帖koh入去覆teh求王，王就伸出金枴。王后才起來徛，講，「若是王歡喜我，請王出令改為哈曼所分的詔，因為我不忍看見同宗的人抵著剿滅。」王不止歡喜聽以斯帖的話，總是照國的例， hit ê詔已經出無改換。王就設法度hō͘木底解寫新詔，用國的印應來khàm ，差走文書的騎馬，帶詔來分hō͘天下逐省的猶大人，講，「見若恁猶大人tī十二月十三日， tī逐省，逐城攏著聚集家己相保護；若有人攻擊恁，恁通反轉攻擊in ，剿滅in ，得著in的貨物錢財。」木底解穿藍色，白色的朝服，戴金的冕旒koh穿紫色幼布的外袍，對王的所在出來。彼日猶大人算是好日子，聽見好消息，連鞭除去麻衫，拭目屎，歡喜呵咾上帝，因為上帝有救in 。
逐省，逐城的猶大人得著詔的時，歡歡喜喜，設筵席來saⁿ-kap歡喜。
後來刣猶大人的日期到，對敵來拍的時，猶大人聚集，逐省的官幫贊in ，拍到對敵死真濟。哈曼十的囝的身屍亦有吊tī柱頂。
猶大人拍贏對敵，就是十二月的十四日，十五日。 Hit兩日算是真歡喜的日， koh設立定著的法度，逐年守hit兩日做節， hō͘囝孫記得早前耶和華救in出對敵的手。
聖冊後來無詳細講木底解，以斯帖的代誌，獨獨講木底解後來有不止尊貴；王十分敬重伊。伊有濟濟貨物錢財，得著大權柄，亦照上帝所hō͘伊的，來利益伊同宗的人。

頂面第四十二章，有講起濟濟猶大人kap所羅巴伯tò去本國。以斯拉是利未人做祭司，亦是讀冊人。伊是不止聰明純全好，誠實服事耶和華。伊也chhōa人轉來。
波斯王亞達契西不止好款待以斯拉kap猶大人，歡喜hō͘ in tò去耶路撒冷； koh用金銀濟濟賞賜in ， hō͘ in到耶路撒冷，通買牛，羊， kap所用的禮物，來獻祭耶和華。以斯拉看見王出這號心，就不止歡喜講，「著呵咾耶和華，因為伊有感動王的心。」
Tī亞達契西七年，大家就離開巴比倫到亞哈瓦的湖邊，聚集tī hia三日久，禁食祈禱，求上帝照顧in一路平安；因為hit ê路不止遠， koh有濟濟對敵。上帝聽in祈禱，照顧in到耶路撒冷，攏平安無代誌。
以斯拉到耶路撒冷，聽見濟濟項的代誌， hō͘伊的心不止煩惱；就是眾百姓無斟酌趁耶和華的命令，濟濟人猶久kap迦南地拜偶像的人相結親， koh真歹的款式。以斯拉聽見chit ê代誌，拆裂衫， chhoah頭毛嘴鬚，坐teh不止煩惱；誠實服事上帝的人，有的亦kap伊saⁿ-kap坐teh啼哭。到的昏獻祭的時，以斯拉起來跪tī地裡， kia̍h起手向天，祈禱講，「我的上帝ah ，我真見笑， m̄敢kia̍h頭向望你，因為阮的罪惡tú天。你已經救阮，有人來到耶路撒冷，通koh起城kap殿；阮得著這號恩了後， koh放捒你的命令，今有甚物話通講？阮的罪真重，你輕輕刑罰阮， koh施大恩救阮。阮敢通閣再違逆你的命令， kap行歹的百姓結親？阮若行按呢，你的確大受氣，一盡剿滅，無留一人。耶和華以色列的上帝ah ，你至公義，阮有滿滿的罪惡tī你的面前，因為按呢m̄敢khiā tī你的面前。」

以斯拉祈禱認罪明白，百姓濟濟聚集tī殿前，心大憂悶家己的罪過；大家啼哭講，「阮有得罪上帝，該哉猶久有通向望。今beh kap上帝，立約，離開歹代； kap外國的人絕交。請你起來料理chit ê代誌，阮beh聽趁你的教示。」以斯拉看見百姓講出這號話，就起來入厝；總是猶未會啉食，猶久因為百姓犯罪，心teh憂悶。
Chiah-ê序大人就出命令，召所有對巴比倫tò來的猶大人，三日內著到耶路撒冷，若有人無到，就搜家趕伊出會外。過三日，百姓做一下到耶路撒冷，坐tī殿前的街路。心不止憂悶，知家己有行歹姦犯上帝大受氣。 Tú-tú hit日落大雨，天烏地暗。
以斯拉起來講起百姓的罪惡hō͘百姓聽； koh到in著認罪tī上帝的面前，求伊赦免。
百姓hit日有實心反悔改變，知家己有重罪，愛得求上帝赦免，就大聲應講，「甘願照你所講去行。」 In m̄-nā肯認罪， koh甘願放捒歹；即時kap拜偶像的人割絕， kap上帝立約， in beh實心服事祂。

Tiàm波斯國的猶大人的中間有一個不止好的人，名叫尼希米伊做波斯國亞達契西的守政，心常常teh掛慮本國。若有人對hia來，伊就探聽，問「百姓平安mah ？耶路撒冷近來怎樣？」有一日幾若個同宗的人來kā伊講，「耶路撒冷的人不止艱苦，城牆照舊毀壞，城門hō͘火燒去。」
尼希米聽見按呢，心不止煩惱；坐teh啼哭幾若日，禁食祈禱天頂的上帝，認家己kap百姓的罪過，講，「阮捌違逆得罪你，無守你的奴僕摩西的誡命。早你吩咐你的奴僕摩西講，若是百姓犯罪，的確hō͘ in四散tī列國； in若反悔改變，守我的誡命，雖然受趕到天邊，我的確對hia聚集in ， hō͘ in koh tò來所揀的地；今求你數念chit ê話； koh求耶和華向下聽你的奴僕的祈禱， hō͘我今仔日得著恩典tī王的面前。」祈禱的路尾句，尼希米講按呢，是因為有一項代誌beh救王。尼希米進酒hō͘王的時，面憂憂，因為teh數念耶路撒冷的百姓。早前王m̄-bat看見伊有憂悶的面色，所以問伊講，「你無破病， in為甚物代誌，你的面帶憂容？的確是你心內有煩惱，你著kā我講。」尼希米hit時真驚，心內求上帝幫贊，就奏王講，「我beh thài m̄著憂悶？祖墓的所在hit ê地拋荒，城門hō͘火燒去。」
耶和華感化亞達契西王的心hō͘伊好款待猶大人，甘願幫贊in ；所以問尼希米講，「你beh求甚物？」尼希米心內koh求上帝，就奏講，「若王歡喜施恩請差我到猶大地，來重頭起hit ê城。」王問伊講，「往回著偌久？」尼希米就kap伊約定著時。王准伊去； koh寫詔命令逐站的官府著幫贊尼希米去耶路撒冷；亦命令管山的官著供給柴料做造城kap起厝的路用。尼希米就離開波斯國，起身。彼霎是亞達契西王的二十年。

王派軍長，馬兵保護尼希米到猶大地，封伊做大官親像總督。 Tī撒馬利亞地有三人出頭做對敵，就是和侖人參巴拉，亞文人多比雅，亞拉伯人基善。 In聽見尼希米來， beh照顧以色列百姓，就不止m̄願，決斷beh阻擋。
尼希米tī耶路撒冷tiàm三日，全然無kā人講伊來的意思，就tī暝時chhōa幾若人，暗靜出去看耶路撒冷的城；看見城牆倒壞，城門khit火燒去。
尼希米看見這所在到才拋荒，不止傷心；就kap chiah-ê序大人參詳，將伊tī波斯京城所得著上帝的恩典，王降詔hō͘伊tò來修理城牆的代誌kā in講，招in興工。大家聽見chit ê代誌，就不止歡喜。對彼霎奮志，勉勵行chit ê代誌。
參巴拉，多比雅kap基善，聽見就恥笑看輕猶大人講，「恁所做的是甚物代誌？敢是beh謀反mah ？」尼希米in講，「天頂的上帝的確hō͘阮亨通，阮做伊的奴僕， beh修理城牆；恁kap chit ê代誌無干涉。」
參巴拉看見猶大人出力修理城牆，就koh-khah怨恨，譏刺in講，「 Chiah-ê軟弱的猶大人teh創甚物？ beh對土堆中提過火燒的石頭來koh起mah ？」多比雅亦講，「設使狐狸peh--上去，城牆亦會倒。」對敵ná一直笑，猶大人ná一直起。耶和華照顧到城牆起好。

猶大人的對敵聽見城起beh好，就koh-khah m̄甘願， saⁿ-kap計謀beh暗靜來攻擊耶路撒冷，阻擋in的做工。尼希米知in的計謀，就備辦守城，求上帝幫贊。對彼霎百姓就創盔甲，鎗，刀，弓箭來持防；一半攑器械，一半做工。做工的亦一手做工，一手kia̍h器械，檢采對敵忽然到，就通抵當。日暝有人teh張持，中間有一人手攑哨角徛tī尼希米的身邊；若有代誌就歕哨角叫百姓聚集來抵當對敵。逐項的代誌備辦好，尼希米對百姓講，「恁m̄-sái驚，著記得耶和華是至大通驚畏；應該因為恁的兄弟某囝來交戰。」百姓聽見尼希米的話就好膽做。
對敵知計謀已經漏洩，就m̄敢來攻擊。

尼希米m̄-nā有外國的對敵來攪擾伊， koh本國的人行大m̄著， hō͘伊心koh-khah艱苦，就是富的人有刻薄款待宋兇人；人若beh借銀，就勉強伊將田，厝宅，囝，查某囝做準當。百姓用chit ê代誌排列tī尼希米的面前。尼希米聽見chit ê代誌，就不止受氣，重重責備chiah-ê官府kap序大人講，「恁用銀借同宗的人亦算伊的利錢， hé是怎樣ah ？恁所做的是m̄好，著敬畏上帝。我求，今對今仔日了後chit ê代誌著soah ，著將人的田園，厝宅，囝，查某囝來還人。」 chiah-ê官府kap序大人in講beh攏總趁。尼希米就教in咒誓著有影，照所講來行， koh講，人若無趁，著受咒詛；百姓對嘴應講，「心真正甘願，」 koh呵咾耶和華。
尼希米本身所行是不止好， hō͘人通學；做總督是清廉，不止好款待百姓， koh敬畏上帝。

參巴拉，多比雅，基善in三人無步通攻擊猶大人，總是猶久常常計謀beh阻擋猶大人起城的代誌。
In就差人去請尼希米來kap in相會；是用計beh害尼希米。尼希米應講，「我有teh趕大的工， bōe-ōe停工來見恁。」
In四擺差人親像按呢請尼希米；尼希米亦親像按呢應。
對敵看見這號的計謀無成，就差人提一張無封的批，去hō͘尼希米。批無封，是因為beh hō͘眾人知，通驚惶。批內有哄的話，大略是講，「有風聲講，你kap猶大人beh謀反， hō͘你做王，才有koh起chit ê城牆。 Chit ê話bōe得通無奏王；所以才請你來， kap阮參詳。」尼希米差人應講，「無影有chit ê風聲：是你家己生出來的話，」尼希米猶原辦伊的代誌，攏無停工。
Chit ê計謀無成，對敵koh想出一項真厲害的步數，就是布賂一個先知，名序馬雅來術尼希米，愛伊驚惶。尼希米去序馬雅的厝，序馬雅假做受默示，教尼希米著走入上帝的殿去bi̍h ，因為對敵tit-beh來害伊的性命。尼希米應講，「我敢是做逃走的人？敢會入殿保全性命?的確m̄入。」
後來尼希米查出chit ê代誌，知序馬雅所講是無影，是參巴拉，多比雅兩人設計beh害伊。 Koh有幾若個假先知計謀beh害伊，若是尼希米倚靠上帝的保護，所以無受陷害。

五十二日的久， hit ê城牆起明白。對敵數設濟濟的計謀攏無成，路尾家己知是上帝的所做， bōe阻擋得。
上帝代先應允beh chhōa遷徙去巴比倫的猶大人tò來本國， hō͘ in閣再起城kap殿，今有應驗。
尼希米起城明白， beh tò去巴比倫，就派伊的小弟哈拿尼， kap城首名哈拿尼雅，兩人替伊管理耶路撒冷。
七月初一，百姓攏總聚集，請大博學的人，祭司名以斯拉，提摩西律例的冊來讀hō͘ in聽。掀開冊的時，百姓起來徛，以斯拉就呵咾至大的上帝耶和華的名，百姓拱手和聲講，「 À-bēng ， À-bēng 。」 À-bēng是誠實的意思，就是真正是心所願。百姓koh磕頭敬拜耶和華。 Chiah-ê祭司kap利未人讀律法的冊，解明hō͘百姓會曉得意思。
百姓聽見上帝的律法，就攏總啼哭，尼希米，以斯拉kap利未人勸in ，安慰講，「今仔日是恁的上帝耶和華的聖日， m̄通啼哭，著歡喜啉食；無的，著分伊。」對按呢百姓就拭目屎，倚靠上帝，歡喜去啉食。
Hit月十五日是搭寮仔的節，眾人照法度代先去剉樹枝，濟濟來搭寮；有的搭tī家己的厝頂，有的搭tī深井庭內，有的搭tī上帝的殿的庭內，有的搭tī街路； tiàm hia一日久，歡喜呵咾耶和華。
逐日以斯拉讀上帝的聖冊hō͘百姓聽；到第八日，就是七月二二日，聚集做中畫， tú-tú照摩西在早的命令。過到七月二四日，百姓就禁食，穿麻衫，頭殼摻塵埃認罪，求上帝赦免。彼日三點鐘久讀聖冊， koh三點鐘久認罪敬拜上帝。利未族幾若人徛tī臺頂，叫百姓起來呵咾耶和華。利未人就出聲替百姓呵咾上帝的大榮顯，做天地獨一個主宰； koh感謝伊的大恩，早前揀亞伯拉罕；用迦南的地賞賜伊；行濟濟奇怪的代誌，救伊的囝孫出埃及， tī曠野照顧in ， chhōa in入迦南地。利未人koh替百姓認早前祖公犯罪悖逆上帝， m̄聽伊的話， bōe記得伊的好款待；紲認tī巴比倫的所在受濟濟艱苦攏是公道； koh感謝上帝chhōa in koh tò來本國； koh路尾有話beh kap上帝立約，永遠真心服事祂，無beh kap外國的人結親，是beh聽趁上帝攏總的命令。
祈禱明白，約字已經寫好，濟濟人落名khàm印。

尼希米辦伊的代誌明白，照代先kap王所約tò去波斯國；後來koh來耶路撒冷。尼希米koh來的時，看見百姓做幾若項的代誌十分m̄著。一項就是管理殿的祭司kap多比雅結親，用殿內的房hō͘伊徛。 Hit間房本teh貯獻祭上帝的聖物。 Koh一項，利未人放捒in的職份tī殿堂， tò去做穡，因為序大人無照例供給伊。 Koh一項，百姓有的tī安歇日做工買賣。又一項，濟濟人kap拜偶像的人結親。 Chiah-ê代誌hō͘尼希米大受氣。尼希米即時命令人趕多比雅出，閣再搬聖的物來hē tī hit間房； koh命令著照例供給利未人；亦吩咐安歇日m̄通開城門hō͘人出入擔物買賣。
猶大人kap外國拜偶像的人結親，致到囝兒講話相參外國的腔口， bōe曉得講猶大話到清楚。 Chit ê代誌hō͘尼希米大受氣，就重重責備in ，到in著指上帝咒誓，無beh kap外邦人嫁娶。尼希米kā大家講，「在早以色列王所羅門犯罪敢m̄是對這號的因端？ Tī萬國的中間，無王會比得伊得著上帝的疼痛，猶久亦hō͘外國的婦人人引誘伊陷落罪；所以m̄通行這號的大m̄著，來得罪咱的上帝。」親像按呢，尼希米盡氣力hō͘國內逐項的代誌歸正，百姓通得著上帝的恩典。
聖冊後來無koh講起尼希米的代誌。伊過身了，有koh一個先知人名馬拉基，舊約路尾本是伊寫。內面有重重責備眾祭司kap百姓無盡忠，無虔誠，苦勸眾人著誠實歸耶和華， hō͘祂通開天的隙，盤落大福氣到有賰。
馬拉基所責備祭司kap百姓的m̄著，有項tú-tú親像尼希米的冊第十三章所嫌的；所以濟濟人拍算尼希米第二擺到耶路撒冷，盡力hō͘百姓歸正，就hit時馬拉基出頭做先知來幫贊尼希米。這號拍算若著，就馬拉基的時陣是耶穌降生的代先四百外年。
馬拉基有明明講救主耶穌會到，猶未到的代先，有先鋒會出頭來備辦路。馬拉基稱呼chit ê先鋒叫做先知以利亞；咱看新約就知是行洗禮的約翰。

以利沙到尼希米

對亞當夏娃趕出樂園到耶穌臨到世間的時，幾若千年。
主耶穌基督是上帝永活的囝，出世做人。以賽亞論祂的代誌就講，「有一個嬰仔為咱來出世，有一個囝賞賜咱。祂beh負擔國政，祂的名稱做奇妙，謀事，全能的上帝，永遠tī-teh的父，和平的人君」 (以賽亞9 ： 6 )
耶穌雖然出世做嬰仔， tī世間做sòng-hiong人，其實亦是上帝。
耶穌離開天堂榮顯福氣，臨到世間是beh救人。人已經有得罪上帝，著受刑罰，耶穌來替咱擔當。上帝的命令咱的確著守，尚且咱無氣力，耶穌替咱守。人beh獻祭hō͘上帝， ta̍k項著用齊全的；耶穌就是齊全的祭，無一點仔破拍，所以上帝歡喜伊。上帝允不管甚物人若，就beh用祂的囝的血洗清伊的罪，亦beh用祂的囝的義來做祂的義，按呢致到永遠活。聖經講，「上帝將獨生的囝賞賜世間， hō͘見若信祂的人bōe沉淪， ōe得著永活；祂疼世間到按呢」 (約翰3 ： 16 )

Hit-tia̍p羅馬人愛榮顯，四界霸佔人的土地，致到天下差不多ta̍k國屬in ，猶太國亦是按呢。羅馬皇帝就封希律做王管轄in 。 Hit時猶太人猶原守in的節期，亦獻祭上帝，總是khah濟是外皮。 In中間有一教，名叫法利賽，守摩西的法度禮數，因為按呢自稱做好。有時徛tī街路，長長祈禱， tiâu意故hō͘人看；總是in的心無真實疼上帝，無照公義款待人；倚靠家己，無倚靠耶穌，所以bōe得著上帝接納。
耶穌bat kā學生講，「恁的義若無較贏法利賽人的義bōe入天國」 (馬太5 ： 20 )
Koh有一教名叫撒土偕， koh再活的代誌，有天使，人有神魂chit號的道理， in毋信，講人死就soah 。該哉猶太人尚且有的真實敬上帝，信聖冊所記載；亦知米賽亞來的時beh到， ta̍k日teh聽候。論咱chit-tia̍p比早的猶太人khah知，因為咱有新約的冊。 Chit ê冊所記載khah濟是講耶穌救人的法度。
設使咱讀聖冊攏知耶穌的代誌，亦無真實疼祂；抑是嘴講是祂的學生亦無趁，是無較贏法利賽人，所以人著hō͘聖神重頭生才ōe做上帝真實的百姓。

希律做王的時，有一個祭司名撒加利亞，伊的某名以利沙伯。 Chí兩人是照上帝的命令來行，攏無通嫌。兩個已經老亦無囝，撒加利亞行祭司的職，有時燒香，有時獻祭，伊的獻祭是真心，常常記得所獻的精牲，是觀照上帝的羊羔beh來贖回人的罪。
有一日，撒加利亞tī上帝的殿燒香，有天使出現徛tī香壇的正旁，撒加利亞看，真驚。天使講，「撒加利亞ah ，毋使驚，你的祈禱已經聽見啦，你的某以利沙伯ōe生囝，你得著歡喜快樂，濟濟人亦歡喜。祂得著聖神滿滿， ōe hō͘以色列人濟濟倒轉來歸tī主。」撒加利亞聽見chit ê消息真歡喜，總是有疑騃講，「怎樣ōe按呢，因為兩人老？」天使應講，「我就是加伯列，徛tī上帝的面前的，奉差來指示你，報你chit ê好消息； taⁿ你ōe啞口bōe講話，到chit ê代誌成的日才soah ；因為你毋信我所講的；但是hit ê話，時到的確應驗。」
天使就去；撒加利亞連鞭啞口。百姓tī外面teh聽候，奇怪伊hiah久tī殿內，到出來bōe講話，百姓就知tī殿內的確有看見甚物。
Taⁿ chit時上帝無親像早差天使指示咱，是用聖冊。所以論聖冊所指示的話，咱著用謙卑的心，來求聖神幫贊咱ōe明，亦ōe信，因為所應允的攏ōe成，亦是不止關涉咱的代誌。

Koh無偌久，天使加伯列奉上帝差到拿撒勒見在室女馬利亞，報伊真好的消息，講，「得著恩典的人ah ，請安你，主庇佑你，眾婦人人的中間你有福氣ah 。」馬利亞看見，奇怪伊的話，家己想chit號的請安是怎樣。天使kā伊講，「馬利亞毋使驚，你有得著上帝的恩典， teh-beh有身孕來生囝，著表名耶穌。」馬利亞kā天使講，「我未出嫁，按怎樣ōe按呢？」天使應講，聖神teh-beh臨到你，至koâiⁿ的的氣力teh-beh致蔭你，所以你所生hit ê聖的ōe稱呼做上帝的囝。 Koh你的親戚以利沙伯老亦懷孕，平素稱做bōe生產， taⁿ已經有身六月日啦。上帝無所毋ōe 。馬利亞講，「我是主的女婢，願照你的話。」 Hit時馬利亞連鞭去山裡到以利沙伯tau ，請安伊， kap伊saⁿ-kap歡喜， saⁿ-kap感謝上帝。
親像按呢，咱kap親人朋友相交陪，著學in兩人的款式，不論有得著上帝甚物號的恩典，著saⁿ-kap感恩o-ló 。馬利亞蹛tī hia三月日久才tò去。照按呢看，馬利亞得著大福氣，攏毋是對伊家己的氣力，是上帝白白的恩典。伊kap咱平平著靠求主才ōe得著救，因為伊亦是軟弱的人若定。

以利沙伯到時生囝，厝邊，親人聽見主大憐憫伊，亦攏歡喜。到八日就kā嬰仔行結禮。大家愛用in老父的名來名伊，總是伊的老母講，「毋通，著名叫約翰。」大家講，「親人中攏無chit號名」，才比問in老父愛叫甚物名。老父隨時寫講，約翰。寫了連鞭ōe講話，出聲o-ló上帝。按呢是顯明撒加利亞有信。祂的心亦得著聖神滿滿， ōe講將來的代誌，亦講上帝的疼痛， kap救主的代誌。
嬰仔漸漸大，精神勇健，徛起tī曠野，到顯明tī以色列百姓的日。先知有講，基督未來的代先有一個使者kā伊備辦路，就是chit ê人。

馬利亞已經做約瑟定著，猶未成親， hō͘聖神所感就有身。祂的丈夫約瑟是義的人，毋愛明明凌辱伊，想beh暗靜廢親。 Teh想的時，主的天使出現託夢講，大衛的後裔約瑟，著娶你的某馬利亞，莫得憢疑，因為伊有身是對聖神。祂的確ōe生囝，名著叫耶穌，因為祂beh救祂的百姓脫離罪惡。先知美加有講，耶穌出世的所在是猶太的伯利恆。約瑟徛拿撒勒， hit ê城離伯利恆雖然遠，尚且應驗，因為皇帝tú-tú hit時出詔，教猶太人造家甲。 Ta̍k人著tò去本所在。約瑟就tò去祖家伯利恆，因為伊是大衛的後裔。馬利亞kap伊去。 In tī伯利恆，客店人濟bōe歇得，所以去歇馬椆。 Hit ê-hng tú-á上帝應允馬利亞的時到，就生耶穌。馬利亞用布包， lok tī馬槽，按呢通知耶穌出世真卑賤。祂的身體kap平常的嬰仔相同， ōe知枵， ōe知艱苦，亦著人來io 。論祂的性亦相同，只有一項大無相同，就是無罪。 Koh有上帝的聖。咱著記得耶穌是上帝，亦是人。
耶穌頭一擺臨到世間是真謙卑，因為受苦，受死來救人。聖冊講，「祂本然富，因為咱致到sòng-hiong ， hō͘咱對祂的sòng-hiong致到富。」咱想chit ê代誌真正著感恩。 ( II哥林多8 ： 9 )
但是到末日koh來毋是按呢，就是有大權能來做審判的主，攏總的對敵定罪受刑罰，攏總信祂的人就chhōa in到天堂。咱著求上帝hō͘咱做誠實信祂的人。「祂到的時無通hō͘祂嫌， ōe安然kap祂相見。」

近伯利恆有一個曠野； tú-tú耶穌出世hit暝有顧羊的人tī hia teh顧羊。忽然看見天使對天落來，主的榮光四圍照in 。顧羊的人大驚，天使就講，「毋使驚，我報你好的消息， hō͘恁kap眾百姓大歡喜，因為tī大衛的城今仔日有生救主基督；恁ōe看見嬰仔用布包， hē tī馬槽； chit ê是祂的記號。」連鞭有濟濟天兵kap天使o-ló上帝講，「天頂榮光歸tī上帝，地面上和平，人得著恩典。論天使講，「地面上和平，就是因為耶穌做咱的救主。設使耶穌無來，咱一世人bōe kap上帝和好，亦永bōe脫離上帝的受氣，因為耶穌來替咱受刑罰，除去咱的罪過，所以咱才會得通kap上帝和。聖冊講，「咱既然對得著稱做義，就是靠咱的主耶穌基督才ōe kap上帝koh和。」對按呢通知上帝施恩hō͘咱，愛咱得著救，毋愛咱沉淪。
天使上天了，顧羊的人saⁿ-kap講，「 Taⁿ咱來伯利恆，看主指示咱的代誌。」就緊緊去，看見馬利亞約瑟， koh嬰仔hē tī馬槽裡。已經看見，就將天使所講嬰仔的代誌四界播揚。
咱著學顧羊的人愛見著耶穌，雖然bōe-ōe親目看見，尚且若信，親像kap伊相見；對咱的祈禱亦通kap祂相近。 Chit-tia̍p耶穌做救主，亦是歡喜聽候接納信祂的人，聖冊指示咱耶穌的代誌，咱著細膩揣摩到得著明的憑據，亦將所得著的代誌來利益人，歸榮光tī上帝。

耶穌出世第八日受結禮，才號名叫耶穌，意思是救世主。滿月了，父母抱耶穌去耶路撒冷。 Tī殿裡照摩西的律例獻禮物。耶路撒冷有一個真老的人名叫西面。祂得著聖神默示， kā伊講，猶未到死的確ōe看見主的基督。
Hit時hō͘聖神感動入殿， tú-á耶穌的父母抱祂入來beh照律例來行。西面用手來chi̍h嬰仔， o-ló上帝講，「 Taⁿ主ah ，照你所講，通放你的奴僕平安過世，因為我得著親目看見救主。」
約瑟kap耶穌的老母奇怪伊的話。西面kā in祝福。 Koh有一個老婦人人tī殿內，名亞娜，是先知人，八十四年做守寡，攏無離開殿裡是用禁食祈禱，暝日服事，上帝款待伊親像西面，未過往的時hō͘伊見著耶穌。見著的時，伊的心大歡喜，感謝上帝，連鞭用chit ê代誌來指示耶路撒冷hiah-ê欣慕主來贖回的人。

耶穌做嬰仔的時，亦有博士來看伊。趕逐博士是對遠遠來，檢采是對波斯國，抑是對東方的所在來。 In稱做博士，是聰明，亦有常常講究天文的代誌。 In有一項真好，就是敬畏耶和華。
上帝替in設chit ê各樣的方法， hō͘ in知救主臨到世間， koh chhōa in去服事祂；就是hō͘ in看見天頂有一粒不止各樣的星，是表現耶穌出世，將hit粒來引chhōa in去見著耶穌。博士明白chit ê代誌，心內真歡喜，連鞭起身去耶路撒冷拜耶穌。去的時sòa帶in國所出的寶物，黃金，乳香，沒藥來獻hō͘耶穌。
已經到耶路撒冷，就問講，「出世做猶太人的王tī tah落？阮tī東方看見祂的星，所以beh來拜伊。」
論耶穌真正是王，就是萬王的王，萬主的主，是掌管人的心， hō͘人降服tī伊。希律王聽見博士來chhē猶太王，伊kap伊的百姓真驚，因為驚了爭伊的王位，毋知耶穌的國毋是屬tī世間，就是屬天頂。希律王叫祭司，讀冊人問講，「基督應該tī tah落出世？」 In就講，「伯利恆，因為聖冊有按呢記載。」對hit-tia̍p希律暗靜召博士詳細問星出現的時，問了就差in去伯利恆，講，「恁著勤勤chhē嬰仔， chhē著，著來kā我講，我亦beh去拜伊。」 Hiah-ê博士聽希律的命令就行，忽然東勢所看見的星做頭chhōa in到嬰仔所歇的所在。
博士看見hit粒星歡喜到bōe顧得，就入厝，看著嬰仔kap老母馬利亞，仆teh拜嬰仔，開寶匣，用黃金，乳香，沒藥來獻hō͘伊。咱讀博士的代誌，有幾若項咱通學。就是著勤勤chhē耶穌。毋使行遠路來chhē ，因為伊是ta̍k位tī-teh的上帝。咱亦毋使一粒星來chhōa ，因為有齊全的聖冊，是比星不止khah光， koh有聖神通照光咱的心，總是咱著求才ōe得著。 Koh咱著學博士，著用錢財寶貝的物獻hō͘上帝，毋若按呢，亦著用咱的心kap身軀攏總獻hō͘上帝。聖冊講，「我的囝著將你的心獻hō͘我， koh講，「著獻你的身軀做活的祭。」

博士chhē著耶穌，就對別條路tò去，無去報希律，因為上帝有默示in 。希律王聽見博士做in tò去，就大受氣，伊存心beh害死耶穌，但是毋知tah落一個是，所以就將伯利恆境內未上兩歲的查甫gín-ná攏刣死，拍算耶穌的確tī hiah-ê gín-ná的中間。但是上帝有保護耶穌，差天使默示約瑟，教伊著chhōa嬰仔kap老母走去埃及。約瑟去無偌久，希律的兵就到，來剿伯利恆的gín-ná 。 Hit日通hit所在真是大悽慘，總是hiah-ê gín-ná的艱苦是暫時，因為in敢連鞭上天，得著福氣。做父母的人khah憂悶，親像聖冊講， Lia̍p-kiat哭囝的款式，就是講，「 Tī Lia̍p-má有聽見悲傷，哀慘，啼哭，大憂悶的聲， Lia̍p-kiat哭囝，因為無去，所以無受安慰。」

希律死了後，主的天使tī埃及託夢出現kā約瑟講，「起來chhōa嬰仔kap老母去以色列的地方，因為愛害死嬰仔的人已經死啦。」約瑟連鞭起來， chhōa嬰仔kap老母到以色列的地方。聽見希律的囝續接做王就驚，毋敢去徛起tī伯利恆；但是tī夢裡得著默示，才去加利利拿撒勒。耶穌tiàm hia到大漢。聖冊有講，「嬰仔漸漸大，精神勇健，智慧充滿，上帝恩典庇佑伊。」
猶太人有一個盤過節，是早出埃及的時，上帝設立的。約瑟kap馬利亞ta̍k年上耶路撒冷來守chit ê節，到耶穌十二歲的時，祂的父母chhōa祂saⁿ-kap去，同行的人亦真濟。節期明白，大家倒來，耶穌尚且tī耶路撒冷，父母毋知，掠准叫是插tī同行的人的中間。行到一日路，才chhē無，就倒轉去耶路撒冷chhē 。 Chhē到三日後， tī殿裡才tú著，看見祂坐tī先生的中間teh談論。人聽見祂的話攏總奇怪祂的聰明， gâu應答。父母看見亦奇怪；祂的老母講，囝，啥事hō͘阮到按呢？你的父kap我憂悶chhē你。耶穌應講，「乜使chhē我？ kiám毋知我應該tī我的父的所在？」父母聽bōe曉得，總是老母將趕逐話khǹg tī心內。耶穌就kap in tò去拿撒勒，孝順父母。按呢通hō͘咱知耶穌tī世間攏盡律法來行。第五條講，「著孝敬你的父母。」耶穌按呢行是愛人學祂的模樣。 Gín-ná雖然bōe到親像耶穌按呢，尚且著求聖神幫贊來學，就上帝的確歡喜聽， hō͘ in ná久ná好的款式。
對耶穌十二歲到三十歲， hit ê中間聖冊無攏記載，尚且知約瑟是做木的師傅，拍算耶穌亦是按呢，因為聖冊記載，有人叫祂做木師傅。按呢hō͘咱知祂敢有幫贊約瑟做工趁食。祂實在是上帝，尚且「屈下做人，成奴僕的款式。」按呢咱著學耶穌謙卑的款式。聖冊講，「恁應該著有基督耶穌hit號的心。」 (腓立比2 ： 5 )

行洗禮約翰家己徛tī猶太的曠野，是愛專心服事上帝。因為是做主的先鋒，所以耶穌未出頭的時，伊代先出來講道理。所穿的，是駱駝毛；所縖的，是皮的帶；所食的，是草蜢，野蜜。約翰出聲講，「天國近啦，恁著反悔。」
濟濟人聽伊所講，認家己的罪，對伊領洗禮。有人拍算伊是基督，約翰kā in講，「我毋是基督，有一個比我khah大的，就是基督；祂來毋是親像我用水行洗禮，是用聖神kā人洗。」
Hit-tia̍p有人無誠實反悔來求洗禮。約翰責備講，「恁著用真實的心反悔結好的果子。」 In有一項大錯誤，就是靠家己做亞伯拉罕的囝孫，所以約翰教in毋通按呢，著學亞伯拉罕的信，順趁上帝的意思；就用譬喻講，「凡若樹無結好的果子，就剉落去hiat tī火。」按呢咱著結濟濟項好的果子，就是仁愛，和平，善良，盡忠，信實，謙卑，仁慈，吞忍，溫柔，趕逐果子；按呢ōe顯明誠實反悔疼上帝。但是chit號毋是咱家己ōe ，就是對聖神。咱家己心內的果子ta̍k項是歹，親像刺phè ；所以著求上帝用聖神tiàm咱的心， hō͘咱除去ta̍k項的歹， ōe成ta̍k項的好， hō͘上帝歡喜。

Hit時耶穌對加利利來約旦河，就近約翰beh領洗禮，約翰毋敢kā祂行洗禮，辭伊講，「我應該著受你的洗禮，你反轉來就近我mah ？」耶穌應講，「 Taⁿ請容允我，因為咱著按呢盡禮數。」約翰chiah kā祂行洗禮。耶穌領洗禮了對水起來，天開，有上帝的神親像chíⁿ仔降臨tī祂的頂面，亦有聲講，「 Che是我疼的囝，我所歡喜的。」按呢顯明有三位一體，總是chit號的道理是真奧妙，咱bōe-ōe攏明白。照聖冊所記載父上帝差耶穌來世間做救主， hō͘信靠祂的人ōe得著赦免罪。囝上帝奉差來世間替咱受艱苦，行十全的義；按呢用祂的功勞遮khàm信祂的人。聖神上帝是重頭生人的心， hō͘人ōe曉得信靠耶穌，服事上帝。

Hit-tia̍p了後聖神chhōa耶穌去曠野，野獸的所在， hō͘魔鬼試煉。耶穌tiàm hia十四日，禁食祈禱。知枵的時魔鬼就來kā伊講，「你但是上帝的囝，著命令趕逐石頭變做餅。」耶穌講，「聖冊有講，人得著活，毋若倚靠餅，是倚靠上帝所講的話，才ōe活。」 Chit號的試煉無成。魔鬼就chhōa耶穌到聖的京城， hō͘祂徛殿頂， kā祂講，「你但是上帝的囝，通趒落來；聖冊有講，「主因為你有吩咐祂的天使， in就ōe用手扶持你，免得你的腳tak著石。」耶穌講，「聖冊亦有講，莫得試主你的上帝。」 Chit號的試煉亦無成。魔鬼就chhōa耶穌上去極koâiⁿ的山，將天下萬國kap攏總的尊貴榮光的代誌hō͘祂看， kā祂講，「你若仆teh拜我， che攏總beh hō͘你。」耶穌講，「撒旦退去，聖冊有講，「著拜主你的上帝，獨獨服事祂定定。」耶穌攏無落魔鬼的圈套，魔鬼就離開，天使來服事伊。
在早魔鬼用蛇來迷惑咱的始祖了，上帝對蛇講，「我hō͘你kap婦人人結冤仇，你的後裔kap伊的後裔亦是按呢；伊ōe傷害你的頭殼，你ōe傷害伊的腳後靪。」耶穌hō͘魔鬼試煉亦無受迷惑，是tú-tú應驗hit節聖冊代先所講的話，但是後來應驗koh-khah詳細。
咱想耶穌tú著的試煉就知魔鬼真厲害， gâuchhē縫用法度計謀迷惑人；有時亦用聖經的話來倒試人。使徒彼得比並魔鬼是親像teh吼的獅；四界行，愛吞咬人。
咱看耶穌tī曠野裡，所用的器械刣贏魔鬼是聖冊所記載的話， tú-tú合保羅所講的譬喻講，「上帝的道理是聖神的劍」 ；所以咱著勤勤講究聖冊，將道理收khǹg tī心內，常常數念。魔鬼猛，咱軟弱，尚且毋使失志。耶穌已經較贏，咱倚靠祂，亦的確較贏。聖冊講，「祂既然tú著試煉受艱苦，就ōe幫贊tú著試煉的人」 (希伯來2 ： 18 )

有一日行洗禮的約翰看見耶穌來，就講，「看上帝的羊羔，擔當世間人的罪。我代先講，後尾我來，代先我tī-teh ，因為祂本然khah代先我，就是chit ê人。」
Taⁿ約翰稱呼耶穌做上帝的羊羔，因為祂得著替人死，擔當人的罪， ná親像做贖罪的祭。猶太人在早照上帝的命令所獻的祭ta̍k項是觀照耶穌。獻祭的時祭司用血hiù ， chit ê就是觀照基督的血洗除人的罪。
Hiah-ê獻祭的中間不止要緊的是羊羔。有定著的例， ta̍k早起著祭獻一隻， ta̍k下昏亦著按呢。安息日著獻重倍，另外別時亦著獻羊羔。猶太人的節期中間算逾越節最要緊。逾越節中間，第一要緊的禮數是刣羊羔獻祭上帝，來記念在早上帝的恩典，救祂的百姓脫出埃及國。因為chit號的代誌就稱呼耶穌，叫做上帝的羊羔。精牲的中間羊羔算是不止清氣， koh真乖，因為按呢用羊羔觀照耶穌是不止合。以賽亞有講，「祂親像羊羔hō͘人牽到死地無開嘴，親像羊tī剪毛的人的面前無做聲。」
上帝的羊羔chit陣tī天裡坐榮光的位，做救世主；人信祂，求祂， ōe得著赦免罪。末日救主beh koh來， hit時做審判的主；悖逆的人驚惶，求山頭講，「你來teh阮， khàm hō͘阮免得坐位的主看見；亦免得羊羔的大受氣，因為羊羔大受氣的日到，甚物人當ōe去。」
咱著hō͘羊羔洗咱清氣，記咱的名tī活命的冊，按呢穩當上天，享受永遠的福氣kap天神吟詩講，「願福氣，榮光，權能，氣力，永遠歸tī坐位的上帝kap羊羔。」

過日約翰kap伊兩個學生teh徛，看見耶穌teh行，就kā伊的學生講，「看上帝的羊羔。」兩個學生聽見chit ê話，就tè耶穌。耶穌越頭看見兩個學生tè祂，就問講，「恁beh求甚物？」 In應講，「先生，你tah落徛？」耶穌講，「 Tè我來去看。」就去看祂所tiàm的所在， saⁿ-kap歇tī hia ，得著真好的機會通聽耶穌的教示。 In中間一人，就是安德列。祂去kā伊的兄弟西門講，「願有tú著米賽亞」，就chhōa伊去見耶穌。耶穌看就講，「你是約翰的囝西門， beh稱呼做基發。」 (基發kap彼得是相同的意思。基發是希伯來的音，彼得是希臘的音，意思是石) 。彼得後來做使徒，就是十二個一個。
Koh過日，耶穌beh去加利利， tú著腓力，就kā伊講，「 Tè我。」後來腓力去kā拿旦業講，「摩西的律法kap先知的冊所記的人，阮有看見，就是約瑟的囝，拿撒勒的人耶穌。」
拿旦業對伊講，「拿撒勒敢ōe出甚物到偌好的人mah ？」腓力講，「你來看。」耶穌看見拿旦業來就講，「 Chit ê誠實是以色列的人，無奸詐的。」拿旦業對耶穌講，「怎樣ōe bat我？」耶穌應伊講，腓力猶未叫你，你tī無花果樹下，我已經看見你啦。」拿旦業就講，「先生真正是上帝的囝，以色列的王。」耶穌講，「我講，無花果樹下，看見你，你信hoòⁿ ？後來你ōe看比chit ê代誌koh-khah大的，就是ōe看天開，上帝的差使上落tī人主的頂面。」
咱做耶穌的學生，著學親像安德列，腓力，引chhōa人來就近耶穌。亦著學拿旦業誠實無奸詐的款式。

過三日，耶穌就去加利利的Ka-ná城， tī hia有人娶新娘。耶穌kap老母參學生攏hō͘伊請，亦有濟濟人客。酒一下食了，耶穌的老母kā耶穌講，「 In無酒啦。」耶穌知伊愛支配上帝的權能，就講，「老母ah ，我kap你甚物干涉？」祂的老母kā奴僕講，「耶穌若吩咐恁做甚物，著趁。」
Tīhit ê所在有六的石甕， ta̍k ê ōe貯得石外的水，耶穌講，「甕ta̍k ê著用水hō͘伊滿。」 In就hō͘伊滿到臨出來。耶穌koh講，「著舀捧去hō͘辦桌的人。」 In就舀捧去，水已經變做酒。辦桌啉試看，就叫新囝婿講，「人往是代先用好酒請人客，後來用khah薄的，你反轉好酒收到chit-tia̍p 。」 Chit ê是耶穌起頭行的神跡tī加利利的Ka-ná 。
舊約亦有記載行神跡的代誌；親像摩西有hō͘水變做血； hō͘苦的水變做甜，拍石磐hō͘水流出來； koh行幾若號的神跡。以利亞，以利沙， kap濟濟古早人亦有行神跡，總是in所行無kap耶穌相同。 In著聽候上帝教in行，亦著倚靠上帝的權能才ōe 。耶穌毋是按呢，是家己有權能ōe做，因為祂本是上帝。

耶穌對Ka-ná去加伯農， koh無幾日上耶路撒冷beh守盤過節，入殿看見人teh賣牛，羊， chíⁿ仔，亦有人teh換銀。耶穌用索仔做鞭趕精牲，牛，羊出殿， chhia倒換銀的人的桌， koh kā賣chíⁿ仔的人講，「趕逐物著提去，毋通將我的父的厝做買賣厝。」論殿，早所羅門起不止súi ， hō͘尼布甲尼撒的兵燒毀壞。 Chit間是百姓對巴比侖倒來才koh起的，總是無hiah súi ，亦有失落幾若項寶貝的物，到希律王的手koh修整khah大，亦極súi ，極chhoàng 。猶太人看著， ta̍k ê真歡喜o-ló 。雖然按呢， tī殿內服事上帝的款式濟濟項毋著，所以hō͘耶穌受氣。 Taⁿ咱入禮拜堂雖然無買賣的代誌，尚且無專心致意聽道理，有想做工，做生理，別項sai-khia的代誌， che攏是親像hit時猶太人tī殿內teh做買賣一樣，耶穌的確毋歡喜；所以咱tī禮拜堂著用專心聽道理，求上帝賞賜聖神感化， hō͘咱的心ōe收khǹg道理，得著大的利益，免hō͘上帝受氣。

法利賽教有一個名叫尼哥底某，是做猶太官。祂聽見人講耶穌行偌濟的神跡，心就拍算耶穌的確是上帝所差的人，欣慕愛看祂；所以有一暝去就近。見著就講，「先生，阮知你是對上帝來的先生，因為你所行的神跡若毋是上帝庇佑，無人ōe行。」耶穌講，「人若無重頭生， bōe-ōe看見上帝的國。」尼哥底某講，「人已經老，怎樣ōe重頭生？」耶穌講，「若無對水，對聖神來生， bōe-ōe入上帝的國；對身軀生的，就是身軀；對神生的，就是神。」尼哥底某聽bōe曉得，耶穌就用譬喻解明講，「風出在伊teh吹，聽伊的聲毋知對佗落來，對佗落去；對聖神生的亦是按呢。我講，的確著重頭生，莫得奇怪chit ê話。在早摩西舉起蛇tī曠野，人主hō͘人舉起亦親像伊。上帝將獨生的囝賞賜世間， hō͘信祂的人毋使沉淪， ōe得著永活。祂疼世間的人到按呢；上帝差祂的囝落來世間，毋是beh定世間人的罪；是beh來救世間。」尼哥底某hit暝聽耶穌的教示敢有信，因為伊後來兩擺顯明好膽的心來認耶穌。

無偌久，行洗禮的約翰hō͘希律掠去關監。 Chit ê希律是管加利利的人君。馬可叫伊做王；馬太，路加叫伊做hun-hong的國君。看外冊就知伊koh有名叫An-thê-phàⁿ ， koh有兄弟十數人，中間聖冊有koh記載兩人的名若定，就是A-ki-ló kap腓力。早hit ê刣死伯利恆的嬰仔的希律是in的老父。可惜囝濟濟學in的老父的歹，殘忍， koh亂倫，親像腓力娶姪女暝Sat-lô-bí做某。後來chit ê小弟An-thê-phàⁿ離家己的婦人人，引誘兄嫂希羅底放捒丈夫， An-thê-phàⁿ就接納伊做家己的某。 Chit ê代誌hō͘約翰大大責備，王后兩人大受氣，掠約翰；希羅底刣伊，希律hit tia̍p毋敢，就留tī監裡若定。
Che是hō͘咱知人的心性歹，驕傲，毋愛受人的苦勸責備。常常看人行毋著， hō͘牧師抑是兄弟來責備，連鞭無歡喜，受氣毋聽伊。 Che攏是毋著，咱人應該著有謙遜的心，歡喜聽咱的苦勸，親像所羅門講，「毋挃教示的人，是看輕家己的性命；但是聽受苦勸的確得著聰明。」

約翰關監的時，耶穌離開猶太，去加利利。路對撒馬利亞經過，因為hit省是tī猶太加利利兩省的中間。耶穌行到士加，身軀僐。 Hit所在有一個井，是雅各所開的；耶穌坐tī hia ，學生入城去買食。
有一個婦人人對撒馬利亞城內出來chhiūⁿ水，耶穌講，「 Hō͘我啉。」婦人人講，「你是猶太人， beh thài ōe kā阮撒馬利亞人討水？」因為猶太人kap撒馬利亞的人無相往來。講究聖冊就知，早以色列十個支派的人hō͘亞術國的王掠去的時，亞術國的王差本國的百姓搬去撒馬利亞徛。所以撒馬利亞人毋是正以色列的人。起頭的時in是拜佛，後來sòa有敬畏耶和華。 Koh Í-su-la̍h kap尼希米chhōa猶太人對巴比侖倒來，愛tī耶路撒冷koh再起一間殿，撒馬利亞人愛kap in saⁿ-kap起，猶太人毋hō͘伊份，對按呢兩旁結怨。
殿起好，撒馬利亞的人毋肯去hia拜上帝，是tī撒馬利亞Ki-lī-sim山有另外起一間；就兩爿相怨恨koh-khah深。
耶穌聽見婦人人的話，就講，「你若知kā討水啉是chī-chūi ，你的確求我，我的確用活的水hō͘你；人若啉chit ê水ōe koh嘴乾；啉我所hō͘伊的水，永遠bōe嘴乾。」
婦人人攏bōe曉得耶穌的意思， kan-ta聽見耶穌講，「啉著我的水永遠bōe嘴乾」，就講，「主ah ，既然你的水啉bōe嘴乾，請你hō͘我啉。」耶穌講，趕逐話是譬喻若定，實在毋是講地面上的水，是講聖神用道理感化人的心。聖神ōe養飼人的靈魂，親像人嘴乾啉水ōe養飼身軀。人無啉身軀ōe死，若無受感化，靈魂ōe沉淪。耶穌kā婦人人講，「著去叫你的丈夫來。」應講，「無丈夫。」耶穌就kā伊講伊暗靜所行的代誌，婦人人才掠耶穌做先知，就問耶穌講，「拜上帝的所在著tī佗落？因為猶太人講著tī耶路撒冷，撒馬利亞講著tī撒馬利亞。」耶穌應講，「著信我，日beh到，恁敬拜天父不論tī chit ê山，不論tī耶路撒冷。真敬拜的人，用神用誠實拜天父；因為天父愛人按呢拜伊。上帝是神，拜祂的人著用神用誠實。」
婦人人講，「我知米賽亞tit-beh來，祂若到的確用眾項的道理來教示阮。」耶穌講，「 Chit-tia̍p kap你講話的就是。」婦人人聽見chit句歡喜，連鞭放捒水瓶入城去kā人講，「來看一人，我平素所行的代誌，祂攏總知，通講，敢是基督。」眾人出城就近耶穌。 Tú-tú hit-tia̍p學生買物來，請耶穌食，耶穌講，「我有物通食，恁毋知。」 Hit時學生bōe明白， saⁿ-kap講，「 Kiám有人供給祂mah ？」耶穌就解明講，「趁上帝的旨意是我的米糧。」 Hit日算是撒馬利亞人福氣的日子，因為濟濟人誠實信耶穌， sòa請耶穌kap in蹛。耶穌tiàm hia兩日，對按呢信的人加添益發濟。
現時耶穌坐tī天父的正手旁，亦歡喜用活命的水hō͘求祂的人。聖冊講，「嘴乾的著來，愛得著活命的水ōe白白得著。」

過兩日，耶穌對撒馬利亞起身去到加利利省的Ka-ná城，就是前日用水變做酒的所在。有一人是王的人臣，對加伯農來就近耶穌，因為伊的囝著病傷重tit-beh死，向望耶穌ōe去伊的所在醫好伊。但是耶穌對伊講，「恁若無看見神跡，就攏毋信。」
Hit ê人臣不止迫切，愛耶穌趕緊去，驚了囝ōe死。耶穌講，「你tò去，你的囝活啦。」 Hit ê人就趁耶穌的話。 Tī路裡有tú著奴僕來報伊講，「你的囝活啦。」祂就問伊的奴僕講，「甚物時好？」奴僕應講，「昨日過晝一點鐘，熱退。」 Hit ê人就知是tú-tú耶穌講，「你的囝活的時。對按呢伊全家信耶穌。」
設使咱有甚物艱苦的代誌，著倚靠耶穌才ōe得著平安。

對hit-tia̍p耶穌tò去拿撒勒，愛tī hia講道理hō͘人聽。安息日入會堂。會堂是猶太人的禮拜堂。 Ta̍k禮拜定著的冊著讀， hit日所讀的，是以賽亞的冊，講，「主的神已經臨到我，所以用抹油設立我來傳福音tī sòng-hiong人；差我來醫傷心的人；來報hō͘人掠的知通得著放，青盲的知通得著看見；亦差我tháu放哀慘的人，播揚主歡喜的年。」
上帝的聖神默示以賽亞寫按呢，就是代先讖語耶穌； taⁿ耶穌所做的代誌攏總應驗chit節聖冊，因為祂是來傳福氣的消息，醫好破病，安慰信祂的人。耶穌讀hit節明白，冊就合teh ，交hō͘管會堂的人。耶穌就tiàm teh坐， ta̍k ê人kā伊金金相。祂就對hiah-ê人講，「恁所聽見chit ê聖經，今仔日有應驗。」 Hiah-ê人無尊重耶穌，耶穌有引以利亞kap以利沙的事來警戒in 。
會堂眾人聽見趕逐話，大沉受氣；規群起來趕祂出城外，拖祂到山邊，愛chhia伊落去。耶穌經過行tī眾人的中間離開in去。
Chit-tia̍p耶穌亦是愛世間人聽祂的福音，向望ōe信，可惜濟濟人親像拿撒勒人的款，毋肯聽耶穌的話，毋接納耶穌做in的救主。耶穌毋肯永永聽候in ，有時忽然離開in ，親像離開拿撒勒的人。

有一日，耶穌徛tī加利利的海墘講道理，人真濟teh聽；有兩隻討魚船拋teh ，船頂無人tī-teh ，有上岸來洗網。一隻屬tī西門。 Hit ê西門就是安德列的兄弟，前安德列bat chhōa伊來見耶穌。耶穌就落伊的船，教伊略略仔開；就坐teh講道理教示岸頂teh徛的人。耶穌講soah ，就教西門放船khah開拋網討魚。西門應講，先生，阮通暝著磨，掠攏無，但是照你的話，阮著拋網。 Hit-tia̍p拋網討著魚真濟，網到beh裂，就招別隻船來幫贊，兩隻船載魚到beh沉落去。按呢是顯明耶穌的大權能，亦是顯明疼祂的學生的心。西門彼得看見按呢，就覆tī耶穌的腳下，講，「主ah ，著離開我，我是有罪的人」 ；講按呢，因為知耶穌的尊貴，所以想家己bōe堪得耶穌kap伊tiàm 。耶穌知彼得的心，才講，「毋使驚；了後你ōe得著人。」 Che是指彼得做傳道的工，得著人做耶穌的學生，親像得著魚hiah濟。西門kap同伴拖船倚山，攏總放捒，來tè耶穌。耶穌行無偌遠koh看見兩個討魚人，一個的名雅各，一個名約翰，兄弟仔kap in老父tī船裡teh補網。耶穌招in ，隨時離開父來tè耶穌。咱著學趕逐學生的款， ta̍k項趁耶穌的命令，才ōe得著福氣。

耶穌到加伯農tú著安息日，入會堂教示人。 Tī會堂裡，有一人犯著邪神，叫講，「拿撒勒人耶穌ah ，我kap你甚物干涉，你來beh敗壞我mah ？我知你是chī-chūi ，是上帝的聖的。」耶穌看見hit ê人真艱苦，就可憐伊，所以責備邪鬼，講，「靜靜出來。」邪鬼khiú-la̍k hit ê人，大聲叫，就出來。眾人看見chit ê代誌，不止奇怪，對按呢名聲tī加利利滿四界。
耶穌tiàm世間的時，上帝准邪神苦楚人的身軀，一項是責備人， koh一項是hō͘耶穌通顯明祂的權能氣力較贏魔鬼。
到chit時上帝准邪鬼來苦楚人á無，咱無的確知；人拍算有，有人拍算攏無。有人講檢采有時有，總是khah罕得；但是一項咱通明明知，家己若無常常持防，魔鬼ōe乘機會入咱的心。

耶穌對會堂出來， kap雅各，約翰去西門，安德列的厝。 Hit間厝有一項憂悶的代誌。是彼得的丈姆熱病，遍身熱滾滾。學生看見伊hiah艱苦，就不止可憐伊，連鞭報耶穌。耶穌入伊的房，牽伊的手，熱就退，連鞭照原，起來服事大家。
耶穌hit tia̍p遍行加利利省，傳道理；有時趕鬼，有時醫病；真濟人就近耶穌來得著祂的憐憫。
有一個癩ko的來，跪tī耶穌的腳下，求講，「主若肯，的確ōe hō͘我清氣。」 Hit ê癩ko的是知耶穌有權ōe醫好伊，因為信祂是上帝的囝；總是毋知耶穌beh á毋。所以講，「主若肯，的確ōe hō͘我清氣。」耶穌憐憫，手摸伊講，「我肯，你通清氣。」 Hit ê人連鞭好。耶穌教伊去hō͘祭司驗，照摩西的例獻禮物，做得著清氣的干證。
癩ko的病通比並罪的款。人若未得著赦罪，未hō͘聖神感化， tī上帝的面前不止污穢， bōe得著入天國。咱若愛心清氣相，著學hit ê癩ko的的款，來就近耶穌；總是毋使疑騃主肯á毋肯，因為主bat講，「凡若就近我的人，我毋放捒伊。」

耶穌koh去加伯農，到hia無偌久，人聽見耶穌來，就濟濟人圍lûi伊的厝，聽祂講道理。 Teh講的時，有四的人扛一個半遂的來。 Hit人無氣力bōe行，所以in朋友用舖蓋扛伊來，愛求耶穌醫好伊。人濟，扛bōe得入，就連舖蓋扛上厝頂，拆孔lūi落tī耶穌的面前。
耶穌看見hiah-ê人信真大，就對半遂的講，「細囝，你的罪赦免啦。」因為赦罪比醫好病koh- khah要緊的代誌，所以耶穌代先講chit句話，然後就醫好伊的病。有法利賽人聽見耶穌講chit句話，毋信耶穌是上帝，就暗靜講，「啥事僭權濫糝到按呢？上帝以外， chī-chūi ōe赦免人的罪？耶穌知in的意思講，「恁啥事暗靜議論講，的罪赦， 』抑是講，夯舖蓋行， 』佗落一項khah快？獨獨hō͘恁知人主tī地裡有權通赦免罪」 ；就kā半遂的講，「我命令你起來，夯你的舖蓋tò去。」 Hit ê人就起來， tī眾人的面前夯舖蓋出去，一路o-ló上帝。眾人奇怪伊，歸榮光上帝講，「咱未bat看見按呢。」
Chit章是講耶穌的權能kap恩典的事；咱的靈魂軟弱親像半遂。耶穌有權能通救求祂的人，因為祂bat講，「凡若著磨，艱苦背重擔的人就近我，我賞賜你平安。」

有一日，耶穌對餉關口經過，看見一人tī hia teh坐，名叫馬太，亦有名叫利未。耶穌叫伊講，「 Tè我。」馬太連鞭起身，放捒伊的頭路來tè耶穌。耶穌用天國的福氣hō͘伊，是較贏地面上萬項物。
咱應該著學馬太，聽耶穌的命令連鞭趁。設使有甚物頭路ōe阻擋咱bōe得通tè耶穌，就著歡喜放捒，才會得通做耶穌的學生。
利未tī in厝辦大筵席請耶穌；有趕逐抽餉的人，亦有犯罪的人saⁿ-kap坐桌。讀冊人，法利賽人譏刺耶穌的學生講，「恁kap恁的先生參抽餉的人，犯罪的人saⁿ-kap啉食是怎樣？耶穌聽見就講，「勇健的人毋使醫生，破病的著用祂；我來毋是招義的人，是招犯罪的人反悔。」

了後猶太人的節期，耶穌上耶路撒冷。 Tī耶路撒冷，有一個城門，號做羊門；近hia有池，名叫必士大。池邊有五個廊，內面不時有有病的人tiàm tī hia teh聽候，向望對池的水得著病好。
有一日，耶穌對池邊經過，看見有一人倒teh ，身軀不止軟弱，病已經三十八年。久久tī hia teh聽候， taⁿ該哉tú著耶穌，耶穌問伊講，「你愛得著好mah ？」祂應講，「主ah ，水振動的時無人扶我落池，到我家己來，就別人已經落去。」耶穌講，「你起來，夯舖蓋去行。」 Hit ê人聽見耶穌chit句話，連鞭起來夯舖蓋tò去。 Hit日tú-tú是安息日，猶太人看見伊夯物，就無歡喜， kā伊講，「安息日做chit ê代誌毋著。」祂講，「 Hit ê醫好我的，教我按呢。」 Hit ê人本m̄-bat耶穌，停無偌久tú著耶穌tī殿裡。耶穌kā伊講，「你的病已經好，毋通koh再犯罪，驚了tú著災禍koh-khah重。」人猶原行毋著，毋肯反悔罪，死後靈魂的艱苦，比身軀病疼的艱苦koh-khah慘。
Chit人出殿kā猶太人講，醫好伊的就是耶穌。猶太人聽見不止受氣， beh害死耶穌。
Chit項事通用來比並聖冊講的道理。撒加利亞講，「後來ōe開水泉hō͘大衛的家，耶路撒冷的百姓得著來洗清in代先的毋著，除去in本然的污穢。」 Taⁿ聖冊所講chit號的話是指耶穌，親像別所在講，「上帝的囝耶穌基督的血洗除攏總的罪過」 (撒加利亞13 ： 1 ；祂約翰1 ： 7 )

法利賽人有時對重外皮的禮數khah對重要緊的道理，按呢亦大錯誤。安息日的意思：耶穌用幾若號的法度責備法利賽人的毋著， hō͘咱知安息日真的道理。有一擺， tī安息日耶穌kap學生經過田園；學生枵，就摘麥穗，用手j的來食。照in國的例， chit ê代誌無通嫌，但是法利賽人嫌講是犯著安息日的罪。耶穌講起幾若項的道理駁倒in 。代先引起大衛kap tè伊的人枵的時所行的餅。照法度chit號的餅，獨獨祭司通食，別人毋通食。大衛kap tè伊的人來食，亦無犯嫌，是hō͘咱知人的性命是khah要緊外皮的禮數。耶穌koh引起祭司tī殿堂的內面的代誌，就是ta̍k ê安息日著磨做工，亦無犯嫌，因為所行的代誌，是趁上帝的命令，殿亦屬tī上帝最聖的所在。耶穌指家己就講，「 Tī-chia有比殿堂khah大的。」人的手所起的殿是觀照若定，上帝真實的殿是耶穌本身。祭司安息日tī殿內照法度服事，尚且無罪，何況耶穌的學生tè祂來行無通嫌。耶穌koh引起先知荷西一節，就是愛憐憫，毋愛祭祀。」 Koh講，「恁若知chit節的意思，就無擬定無罪的人。」 Koh講，「安息日因為人的利益才設立，毋是因為安息日才設立人；所以人主是安息日的主。」人主若做安息日的主，祂的學生著趁主的教示來守，要緊著做人的利益。下底所記載chit項的代誌，亦是相同的道理。
Koh後的安息日耶穌入會堂， tī hia有一人手枯tâ ，有人問講，「安息日醫病通mah ？」意思是beh擬定祂的罪。耶穌就講，「恁中間chī-chūi-á有羊。安息日跋落坑，無牽伊起來ah ？人kiám無khah貴氣tī羊mah ？安息日行好事是合宜。」連鞭kā hit ê人講，「著伸手。」祂趁耶穌的話，連鞭好。看chit項所記載的代誌，就知耶穌不止ōe辯倒對敵，亦gâu體貼憐憫人，亦有權通幫贊人。咱要緊著學chit ê手枯tâ的，聽耶穌的命令連鞭趁。雖罔平素無氣力通做一項的好，親像枯tâ的手尚且若肯趁耶穌的命令，就ōe得著氣力。

耶穌上山，通暝祈禱上帝。天光有叫學生，揀十二人做使徒。 In的名就是西門彼得kap伊的兄弟安德列，雅各kap伊的兄弟約翰， koh腓力，馬太， Pa-to-lô-mái ，多馬， A-le̍k-hui的囝雅各，西門稱做Se-lô-tí ，雅各的兄弟猶大，加碌人猶大(就是賣先生的) 。 Chí十二個學生的中間，五人的名已經講了；四人是耶穌tī加利利海墘招的。耶穌hō͘趕逐人跟隨祂，差in傳道理； koh賞賜in有醫病趕鬼的權柄。命令in著代先傳道理tī猶太人，出門毋使帶所費，因為做工得著工錢是合宜。 Koh對in講， in ōe hō͘世間人厭賤，拒絕，陷害；總是毋使驚，對敵ōe害身軀， bōe害靈魂；若常常吞忍，到路尾ōe得著救。另外用濟濟話勸in ，才祝福hō͘ in去。人hō͘耶穌所差，著知khah常bōe免得艱苦，若歡喜甘願承受， ōe享受天國的福氣。

有一日，耶穌上山teh坐，學生聚集；耶穌就開拆天國的道理教示in 。頭一項是講真的福氣是怎樣；就講，心，哀傷，溫柔，欣慕義，行憐憫，心清氣，和平，因為義tú著窘ta̍k ，為著我受人詈罵窘ta̍k ， chit等號的人有福氣。
人愛得著天國的福氣著有chit號的心前。 Chit號福氣kap世間人所拍算做福氣是saⁿ對反，獨獨chit號是真，別號是假，路尾無號人知足亦無久長。 Chit號就是聖神所賜tī天國的百姓，心內在生有，死後koh-khah深。人若得著chit號天國的款式就ōe做有路用的人，譬喻做地裡的鹽，世間的光，引chhōa人歸榮光tī天父。
議論chit號的道理明白，耶穌koh教示咱著不止細膩行好，斟酌趁上帝攏總的誡律，毋若外皮著趁，亦著盡氣力hō͘心肝內面的所愛tú-tú合上帝的誡律，深深的意思。毋若毋通克虧人，反轉疼痛人親像疼家己。毋若著疼朋友，亦著疼對敵。人詈罵咱，咱著kā伊祝福；人怨恨咱，咱著好款待祂；人陷害窘ta̍k咱，咱著替伊祈禱；按呢就做天父的囝類；因為天父用日照光好kap毋好的人，用hō͘潤澤義人kap不義的人。耶穌才koh講一句真包含，就是講，「恁的天父是齊全好，恁著齊全好親像祂。」
耶穌亦警戒咱毋通親像法利賽人假佯服事上帝，抑是做好事tiâu故意hō͘人看見，通得著榮顯tī人。賑濟是應該著行的代誌，總是毋通用賑濟求功勞，抑是hō͘人o-ló咱做好心；賑濟應該因為咱誠實有慈心，憐憫人的艱苦，愛利益人；按呢就是合上帝的意思。耶穌講，「賑濟的時，毋通hō͘倒手知正手的所做，就ōe得著天父的賞。」

耶穌koh將祈禱的代誌教示咱，講咱毋通親像假好的人，歡喜徛公行的所在；著入密房關門，求人看bōe著的父，亦毋通親像拜佛的人沓沓念，因為咱所欠用，未求的代先，天父已經知。耶穌就教示in祈禱，講，「恁祈禱著講，願tī天裡的父，願你的名聖。你的國臨到。你的旨意得成， tī地裡親像tī天裡。阮的日食，今仔日hō͘阮。赦免阮的辜負，親像阮亦有赦免辜負阮的人。莫得chhōa阮入tī試，著救阮脫離hit ê歹的。因為國，權能，榮光攏是你所有，代代無盡： À-bēng 。」看chit幾句祈禱的話，有幾若項不止要緊的教示。頭一項，上帝毋若造生保養咱，亦有hō͘基督贖回咱， koh歡喜用聖神重頭生咱，咱常常著數念chit號的道理，認上帝做父；用囝的心來親近伊。第二，是咱著敬重祂的名，亦求祂hō͘世間攏總的人ōe知祂是至聖，來歸tī伊。第三，是求上帝hō͘咱kap攏總的人歡喜降服祂的管轄，做祂的百姓。第四，上帝的旨意tī天裡，攏總遵趁，無違逆；著求祂hō͘咱kap地面上攏總的人亦ōe按呢。第五，通知咱肉身有合宜的欠用，亦通對上帝求；總是毋通過頭掛慮，亦毋通一味想愛beh連鞭得著貨物不止濟，積聚做久長的路用， ta̍k日是求ta̍k日所著用的就好；按呢是顯明知足的心，亦上帝無毋賞賜咱。第六，著細膩想家己有赦免人的心á無；若無，著求上帝賞賜咱chit號的心，才通向望家己的罪過ōe得著天父的赦免。咱祈禱的時著記得家己是重罪的人，所以著誠實認罪求赦免。第七，世間是試煉的所在，真濟歹代ōe引誘咱陷著罪； koh咱家己不止軟弱，無氣力ōe較贏歹；所以著求天父拯救，才ōe免得危險。聖冊講，「恁艱難的日求我，我的確救恁。」路尾幾句是hō͘咱知咱所對祈禱的，是有權能的上帝；所以著信，著倚靠；因為祂ōe成萬項的代誌。祈禱的時要緊所講的話毋通kap心無同；設使按呢，就bōe得通講，「 À-bēng 」，抑是「心正所願」 ；亦天父毋允准；所以著用誠實的心，就所求的話得著。 À-bēng的意思是誠實，是指咱祈禱著用誠實，因為上帝是真實，講出就行。
耶穌亦教示咱禁食的道理。禁食的意思是因為憂悶認罪tī上帝的面前；所以毋通親像假好的人，帶憂容，變面色，用禁食beh hō͘人o-ló咱做虔誠。耶穌講，「禁食的時頭毛著抹油，面著洗，莫得用禁食hō͘人看，就ōe得著天父的賞。」

耶穌苦勸學生毋通積聚業tī地裡；世間的富貴不止快失落。著積聚業tī天裡，就永遠bōe失落， bōe敗壞。咱的業積聚tī佗落，咱的心肝亦ǹg tī hia 。設使咱的心無ǹg tī天堂，來ǹg tī世間，是親像目睭花，心內的光變做暗。耶穌用chit號的譬喻是教示咱毋通錯誤真的道理，著細膩照顧心性品行，欣慕永遠活的代誌。
咱學耶穌的所行，歸榮光tī上帝，照機會利益人， chit ê通叫做積聚業tī天裡。親像耶穌別所在的話，就是講，「著用不義的錢財結交好的朋友，就恁喪失的時， ōe hō͘祂接納tī久長的厝。」耶穌koh講，「一人bōe-ōe服事兩個人；檢采怨chit-ê ，疼hit-ê ；檢采敬重chit-ê ，看輕hit-ê ；恁bōe-ōe服事上帝， sòa服事錢財。」
耶穌亦beh hō͘咱毋使掛慮怎樣通食，怎樣通啉，怎樣通穿，就講，「著看飛的鳥，無種無作，上帝亦照顧，恁kiám無khah貴氣鳥mah ？ Koh著看百合花怎樣大欉，無著磨，無紡績；亦早所羅門行伍夠極，伊的衫的súi bōe值著chit ê花的一蕊。上帝尚且hō͘花súi到按呢，何況beh照顧恁小可信的人mah ？
咱行路檢采看花，抑是鳥，著記得上帝創造，亦是上帝teh照顧； koh應該知上帝毋若照顧趕逐物若定，亦不時koh-khah致意teh照顧咱。花，鳥毋是貴氣的物，攏無心神ōe曉得o-ló上帝，亦無靈魂通得著救。花發生，無久就謝；鳥到死怨tī-teh 。所以咱要緊tiàm世間的時，著求上帝的國kap義，世間的代誌毋使掛慮，就所著用的物，上帝自然hō͘咱。
咱的人常常gâu嫌別人的毋著，檢采家己的毋著koh-khah大，亦攏bōe曉得想。耶穌重重責備咱chit號的款式，警戒咱毋通擬議人，驚了ōe hō͘上帝擬議咱； koh講，「假好的人ah ，著代先除去家己目睭內的楹仔柴，才ōe明明看見通除去兄弟目睭內的草仔幼。」
尚且毋通容允歹代tī教會內。人真正有歹的品行，著革伊出。 Kap chit號的人交陪做兄弟，是無利益in ，亦檢采ōe害家己。耶穌講，「莫得將聖的物hō͘狗，莫得將恁的珍珠hiat hō͘豬。」歹品行實在可惡tī上帝的面前。
耶穌已經教咱毋通掛慮後日的事， koh指示咱上帝不止怨恨歹代；檢采有人想家己的貧賤，無人通倚靠，抑是檢采想家己的重罪不止通hō͘上帝毋挃， taⁿ有甚物路通免得失志，毋使掛慮？就是著將攏總的代誌排列tī天父的面前，直直倚靠祂，記得祂的疼咱是萬倍khah贏父母的疼。耶穌講，「求就hō͘恁， chhē就tú著，拍門就kā恁開。」亦koh講，「恁愛人款待恁怎樣，亦著按呢款待人。」

耶穌所講的道理，來解明上帝的誡律， ta̍k人的良心ōe o-ló是極好的教示；但是ta̍k人本的心性軟弱， ǹg世間，疼家己，就僫得行到合上帝的意思；所以耶穌用狹kap闊的門路做譬喻，叫咱醒悟，就是講，「應該對狹門入；因為透到沉淪的門闊闊，路khòaⁿ-khǹg ，濟濟人入tī hia ；透到活，門狹，路細條，少少人chhē有著。」 Chit ê代誌hō͘咱知人沉淪是不止快的代誌，若使趁家己的本性若定；所以譬喻眾人所愛行是闊大的路。獨獨得著救是不止僫，就是本性著換新來ǹg上帝，著放捒家己的意思，反悔改變斟酌趁道理；所以譬喻門是狹，路是細條，入去行的人少；就是人若無信靠救主，受聖神的感化，就攏bōe行永遠活的路。
耶穌毋愛咱錯誤行毋著路失落靈魂，就教咱著持防假的先生。 In檢采外皮不止好親像羊，亦講好聽的話，尚且心內親像豺狼，毋通hō͘祂迷惑。愛知先生是真抑是假，著看祂的品行是好抑是歹；亦著看in的教示是引chhōa人行好服事上帝利益人á無。耶穌講，「好樹結好果子，歹的樹結歹的果子，看果子就ōe bat樹。」
咱亦著省察家己的心性，品行；毋通騙家己，拍算外皮拜上帝夠額。耶穌講，「人稱呼我講， ah ，主ah ，無攏總ōe入天國；獨獨趁我天父的旨意的人ōe入。」到審判的日，耶穌ōe kā毋信趁的人講，「做毋好的人，我m̄ bat恁；著離開我，做恁去。」
耶穌議論道理不止詳細，就用起厝的譬喻，結尾就是講，「聽我的話來行伊的人，譬喻親像有智識的人起厝tī石磐頂；雨落，水流，風吹tōng著厝亦bōe倒，因為地基hē tī石磐頂。聽我的話就毋行伊的人，譬喻親像戇人起厝tī土砂頂，雨落，水流，風吹tōng著厝，連鞭就倒， hit ê倒是傷重。」
聖冊別所在稱呼耶穌做石磐， koh講，耶穌以外無名通倚靠得著救；所以咱著信，倚靠救主耶穌， chiah ōe親像智識的人，起堅固的厝，到審判的日亦毋使見笑。 Taⁿ對tah落ōe知是誠實倚靠救主á無？就是著省察家己，看有誠實降服耶穌，趁祂的教示á無。若無趁救主，去倚靠別物，就是親像戇的人起厝tī砂裡，路尾就見笑。

耶穌教示百姓講soah ，就入加伯農。有一個百總，伊所疼的奴僕破病teh-beh死，風聲聽見耶穌的代誌，就差猶太的長老，幾若人去求祂來醫好祂的奴僕。耶穌聽見就講，我beh去醫伊。你厝無偌遠，百總差祂的朋友就近耶穌講，「主毋通著磨到我tau ，我毋敢當，亦bōe堪得就近你，你哪使講chit句，我的奴僕就好。」耶穌聽見就kā tè祂的人講，「 Tī以色列人的中間，未bat看見人信到按呢。」 Koh kā百總講，「照你的信ōe得著成。」所差的人倒轉去，看見奴僕已經勇健。
咱看百總的款式，實在有好的模樣hō͘咱通學。祂做主人，是不止公道款待奴僕；做官亦gâu疼百姓；尚且有koh-khah通可取的，就是祂信耶穌的權能， koh顯明謙遜的心，不止敬重耶穌，掠祂做尊貴。

過日，耶穌去一個城名拿恩，祂的學生參濟濟人kap祂saⁿ-kap去。近城門tú著人扛死人出；死人的老母是守寡人，孤單生一個囝若定；城裡的百姓濟濟送葬。主看見死人的老母憐憫伊， kā伊講，「莫得啼哭。」就近倚來摸hit ê khòa身屍的架，扛的人停腳。耶穌就講，「少年人ah ，我kā你講，著起來。」 Hit ê死人就起來坐， koh講話；耶穌將伊交hō͘伊的老母。眾人驚惶歸榮光tī上帝講，「大的先知人有興起tī咱的中間。」 In o-ló上帝， chit項不止著，尚且有欠缺，因為不過是掠救主做先知。其實救主比先知cheng-choa̍h不止遠。百姓hit時敢bat想以利亞，以利沙所行。 In雖罔bat hō͘人對死koh活，毋是對家己的權能，是對迫切祈禱。耶穌獨獨出家己的命令，通知耶穌真正是上帝。
咱看在早救主hō͘拿恩的少年人koh活，實在是奇異的事，亦是出tī人向望的以外。 Taⁿ咱chit-tia̍p犯罪款式親像死，獨獨聽救主的聲，得著祂重頭生咱的心，亦ōe算做是得著koh活的人。咱若知家己得著chit號的恩典，應該著深深感上帝的恩，親像hit時百姓有歸榮光tī上帝。

耶穌tī Ko-lia̍p-sìn ，伯賽大，加伯農ta̍uh-ta̍uh講道理，行神跡；到尾人無反悔，耶穌就責備講in有災禍，亦審判的日in的刑罰比Chhui-lô Se-tùn ，所多馬當koh-khah bōe起。
咱看耶穌責備chí幾若個城，有通做咱的鑒戒，就是咱有機會通聽道理，亦有聖冊通講究，夠額通知耶穌真正是救主；咱若掠chit ê代誌做無要緊，咱的關係比濟濟未受道理的人khah大；親像耶穌有講，「凡若濟濟hō͘伊，的確對伊提濟濟，濟濟託重伊，的確對伊討濟濟。」
耶穌有設立七十人， hō͘ in去傳道理； hia的人倒來，心不止歡喜回覆耶穌，講，「主ah ，倚靠你的名，鬼亦降服阮。」耶穌講，「莫得因為按呢來歡喜，著掠恁的名記tī天裡做歡喜。」耶穌按呢教示， hō͘咱知第一通歡喜的代誌，就是hō͘上帝記咱的名tī活命的冊。
Hit時耶穌心內歡喜講，「父ah ，天地的主，我o-ló你；因為你將chit ê道理對有智慧，有才能的人khǹg密；但是對細囝就顯明；實在ah ，父你好的意思真正按呢。」 Chit所在所記載是咱的主耶穌想到上帝照家己好的意思款待人，來替受恩的人感謝o-ló上帝。 Chit ê話亦ōe叫驕傲的人醒悟，毋通倚靠家己的智識；著謙卑親像細漢的gín-ná ，才通向望上帝的恩典，親像詩篇講，「溫柔的人的確用義chhōa伊，用道理教示伊。」

耶穌勸人就近祂講，「凡若著磨艱苦背重擔的著就近我，我賞賜恁平安。」世間有憂悶，病疼，死失， sòng-hiong ，以及濟濟項災難的事，僫得擔當，僫得吞忍。 Che照人看， ōe講是重擔，總是有一號khah重的擔，就是人的罪。 Chit號擔人人有，但是有的掠做無重。人若知罪，就知chit ê擔家己背bōe起。 Hit號人若就近耶穌，耶穌ōe除去伊的罪， ná親像褪伊的擔。耶穌koh講，「我溫柔謙遜，背我的背來學我，就你的心ōe平安；因為我的背是快，我的擔是輕。」 Chit所在所講，毋是講咱就近耶穌，就tī chit世間攏總免得艱苦，是hō͘咱知，若tú著，有的所在。

有一個法利賽人名西門，請耶穌kap伊saⁿ-kap食。耶穌就入伊的厝坐桌。城內有一個婦人人平素是犯罪的人，伊知耶穌坐桌tī法利賽人的厝，就將一玉罐的香油帶來，徛tī耶穌的尻脊後， teh啼哭流目屎滴澹耶穌的腳，用頭毛來拭， koh唚祂的腳，用香油來抹。
Hit時猶太人坐桌的款式是半斜goa̍t ，腳曲tī後面；所以人tī後面會得倚伊的腳。
所請耶穌的法利賽人看見chit ê代誌，心內想講，「 Chit ê人但是先知人，的確ōe知摸祂的婦人人是chī-chūi ，亦是甚物號的人，因為伊平素是犯罪的人。」耶穌就kā hit ê法利賽人講，「西門ah ，我有一句話愛kā你講。」應講，「請先生講。」耶穌就講，「有一個債主，兩人欠伊銀，一人欠四五十兩，一人五兩；兩人攏無銀通還，銀主就做一下赦免in的債； taⁿ請你講chí兩人tah落一個khah疼債主？」西門應講，「我拍算就是hit êhō͘伊赦免khah濟的。」耶穌講，「你拍算無錯。」耶穌越頭指hit ê婦人人講，「我入你的厝，你攏無用水hō͘我洗腳，但是chit ê婦人人用目屎來洗我的腳，用頭毛來拭；你攏無kā我唚嘴，但是chit ê婦人人對我入來的時，唚我的腳無soah ；你攏無用油來抹我的頭殼，但是chit ê婦人人用香油來抹我的腳。所以我kā你講，伊的罪過濟濟赦免，因為伊不止疼我，人若得著小可的赦免，伊的疼痛亦是小可。」
Chit ê婦人人得著大的赦免，所以伊的疼痛亦大。耶穌就對婦人人講，「你的罪赦免啦。」同坐桌的人saⁿ-kap議論講，「 Chit ê甚物人ōe赦免罪？」耶穌koh kā hit ê婦人人講，「你有信，才有得著救； taⁿ通平安tò去。」
咱看chit ê婦人人比請耶穌的西門kap同坐桌的人較贏，因為伊ōe知家己的毋著，亦有深深反悔； koh知耶穌ōe赦免罪，所以用謙遜的心來就近伊。 Koh伊疼主的心亦較贏tī西門，因為西門雖罔請耶穌，看chit所在所講，究竟猶未盡情；但是婦人人實在有顯明伊的盡心。因為毋但若做親像奴僕來洗耶穌的腳，亦koh親嘴唚祂，用不止貴的香膏抹祂；足見伊的疼主，毋是西門所ōe比並得。祂既然有顯明誠實疼主的憑據，就得著主的o-ló比眾人亦khah大，親像chit所在主只有對伊一人講，「你的信救你，安然tò去。」
Chit章所記載的代誌是教示咱幾項的道理。一項，不止重罪的人毋使失志，耶穌ōe救伊。 Koh一項，愛耶穌救咱，著知家己的罪，深深反悔來倚靠耶穌。又一項，咱既然hō͘耶穌救，著顯明感恩的心不止疼耶穌。

耶穌tī世間的時，行濟濟神跡，醫病，趕鬼，表明祂是聖神的囝。法利賽人雖然看見，故意毋信，誹謗耶穌講，「祂是倚靠鬼王，才趕鬼。」耶穌用不止重的話警戒， koh問，「設使撒旦趕撒旦，就是家己saⁿ冤家，伊的國thái討徛ōe tiâu ？」耶穌koh設譬喻講，「邪神離開人，行遊亢旱的地， chhē安息的所在， bōe得著講， beh tò去所出來的厝；到，就看見已經拚掃齊整；隨時去kohch hōa七的神比家己khah歹，入來徛起； hit ê人路尾犯著，比代先koh-khah慘。」耶穌koh講，「 Chit ê歹世代亦親像按呢。」
猶太人久久hō͘魔鬼治理，到耶穌來講道理，行神跡，勸in著反悔； hit時魔鬼失落權，譬喻親像hit ê邪鬼離開人的身軀。猶太族若趁機會反悔罪，承受耶穌的教示，誠實認祂做救主，就得著極大的福氣；可惜毋接納祂，反轉拒絕祂，就路尾慘夠極。人若誠實接納耶穌，就無koh hō͘魔鬼治理；若毋肯接納，魔鬼ōe koh再來把縛hit ê koh-khah tiâu 。
咱讀chit ê譬喻應該著知家己本亦是按呢hō͘魔鬼管轄；若無得著耶穌拯救，就bōe脫離tī伊的手。有濟濟人bat聽耶穌的福音，明明知著怎樣做， koh愛做，獨獨是倚靠家己的氣力，無倚靠耶穌，雖然有約束家己勉勵行好，亦bōe久長。 Chit號人真正親像譬喻所講：魔鬼雖罔暫時離開，心未bat換新，魔鬼ōe koh再到，因為知人若無倚靠耶穌bōe贏伊。
咱著迫切求聖神tiàm tī咱的心，就免得hō͘魔鬼迷惑，陷落罪。

有一人就近耶穌，求講，「先生，著吩咐我的兄弟kap我分序大人的基業。」耶穌毋插chit ê代誌，但是乘機來勸人毋通貪心，因為世間的基業bōe得通倚靠得；就設譬喻講，「有好額人土地生湠濟濟，掛慮講，有土產無所在通囤， taⁿ beh怎樣做？ Koh講，拆我的粟倉，起khah大的，來囤百項五穀，貨物；就家己拍算講，有濟濟物，積聚做歷年的路用，心就通平安啉食歡喜。上帝講，的人，今暝beh討你的靈魂，所備辦的歸tī chī-chūi-á ？凡若積錢財tī家己，亦tī上帝的面前無好額，是親像按呢。」
聖冊講，「錢財，物件雖然濟，毋通掠做榮光， koh毋通倚靠。」
錢財bōe久長，有時快快失落，死的時亦bōe帶去，親像聖冊講，「咱出世無帶甚物來，過世亦無帶甚物去。」咱著求上帝hō͘咱心ǹg tī天裡，毋使ǹg tī地；到死的ōe得著榮光的冕旒，無敗壞，無lâ-sâm ，無廢無基業。

耶穌koh講一個譬喻，講「有人知無花果樹tī伊的葡萄園裡，來chhē果子， bōe得著；就kā顧園的人講，三年來chhē果子bōe得著，毋值著剉落來，無hō͘伊鎮所在。顧園的應講， ah ，今年罔koh容允， hō͘我四圍掘鬆壅肥，檢采ōe結果子；若無，然後才剉落來。」
Chit ê譬喻kap咱ta̍k人有干涉。上帝是園主，咱是無花果樹。上帝不時teh看咱的心有生果子á無。
人盡心疼上帝， ōe得著聖神的幫贊才ōe結子。「聖神的果子是仁愛，歡喜，和平，吞忍，慈悲，善良，忠信，溫柔，準節。」設使無chit號的果子，照公道著受剿滅，該哉有救主tī-teh ，親像chit所在講，「今年罔容允。」所以咱著趁機會結子，若無，刑罰快快ōe到。

耶穌koh用譬喻講，「有掖種子的出去掖種子。掖的時ka-la̍uh tī路邊，鳥仔到攏食伊。有的ka-la̍uh tī石地， hit ê土深，發芽卻是緊，但是土無深，日出曝伊，無根就枯tâ--去。有的ka-la̍uh tī刺仔內，刺仔發起來遮蔽伊。有的ka-la̍uh tī肥地。有的一百倍，有的六十倍，有的三十倍。」耶穌閒的時， tè的人kap十二個學生問譬喻的解說。耶穌講，「掖種子的是播揚道理。掖tī路邊的是親像聽道理，撒旦連鞭到，將掖tī心裡的搶去。掖tī石地的，是親像人聽道理就歡喜受伊；但是內面無根，就亦暫時若定，到因為道理tú著患難窘ta̍k ，連鞭厭賤棄捒伊。掖tī刺仔中央的，是親像人聽道理， chit世間的攪擾，貨財的迷惑，私慾發起振動，遮蔽hit ê道理到bōe結實。掖tī肥地的，是親像人聽道理，受伊到結子，有三十倍，六十倍，百倍。」耶穌講按呢有分別四等號的人。咱著家己省察看咱做tah落一號。設使咱愛受道理親像肥地，著常常求上帝備辦咱的心， koh用聖神感化，才ōe結果子歸榮光tī上帝。

耶穌koh設譬喻講，天國親像人掖好的種子tī田裡； teh睏的時，對敵到，掖稗仔tī麥內就去。麥到吐穗結子，就稗仔亦出現。田主的奴僕來kā伊講， ah ，你kiám毋是用好的種子掖tī田裡mah ？怎樣有稗仔？田主講，對敵做。奴僕講，去khau伊通mah ？講，驚了khau稗仔，麥也hō͘恁拔起來。著容允兩項平平大，聽候beh割；割的時，我教割的人著代先將麥入倉。耶穌入厝，學生就近祂講，「田稗仔的譬喻著明明教示阮。」耶穌講，「掖好種子的是人主；田是世間；好種子是天國的百姓；稗仔是歹鬼的百姓，對敵掖稗仔的是魔鬼；收割的時，是世間的路尾；割的是天使；用稗仔抾規堆火裡來燒。世間的路尾亦是按呢：人主teh-beh差祂的天使，對祂的國內將hō͘人去犯罪的kap做歹的人抾做堆； hiat落火爐， tī hia有哀慘，啼哭，咬牙，切齒。 Hit-tia̍p好人teh-beh光光親像日， tiàm伊的父的國。」
世間有兩等號的人相參，後來著分開，有人得著大福氣，有人tú著大悽慘。咱著求上帝幫贊咱誠實做祂的百姓，到hit時毋使吐氣講，「夏天的日已經過，收成的時已經明白，亦阮猶未得著拯救。」

耶穌koh設譬喻講，「天國親像芥菜籽，人提去掖tī園裡。 Che是百項種子的極細的，到大欉， khah大趕逐菜蔬，儼然成樹，飛鳥到，歇tī伊的枝。」 Koh講，「天國親像酵母，婦人人提去hē tī三斗麵粉內到攏總發酵。」
讀趕逐譬喻通知基督的福音怎樣有效驗tī世間， koh怎樣效驗tī人的心。 Chit號代誌毋是連鞭成，是ûn-ûn 。福音的道理起頭傳是少少人信， ná傳ná濟，後來ōe到遍遍。人的性本愛行歹，毋愛好，一下得著聖神的感化，就換款式， ōe怨恨歹，常常kap歹的念頭相爭到khah贏；所意愛是聖清氣相。 Chit號人ná久ná成聖，親像芥菜籽ná久ná大，抑是酵tī麵粉內ná久ná發。
咱著家己省察看咱有誠實疼主á無， koh咱的疼主是ná久ná大á無。 Ta̍k人著進步才著。
耶穌講，「天國親像寶貝khǹg tī田裡，人tú著就khàm密，歡喜tò去賣所有的來買hit坵田。」 Koh 「天國親像做生理的人差好的珍珠， tú著一粒不止貴氣的，就去賣所有的來買hit粒。」
寶貝的物kap珍珠，是指得著救的道理。 Chit ê道理贏過世間金銀財寶；雖罔咱得著救是上帝白白的賞賜，尚且人著斟酌chhē才ōe得著。親像聖冊講，「著chhē親像chhē銀， koh著chhē親像chhē khàm密的財寶，才ōe明白敬畏主的法度，亦的確得著知上帝的道理。」
人若知hit ê道理的寶貝，檢采著放捒世間的物，伊亦甘願，親像做生理的人bōe所有的，來買hit粒珠一般樣。
耶穌koh講，「天國親像網拋tī海裡，圍著趕逐水族夠滿，就拖tī岸頂，坐teh抾hit ê好的入器具，歹的hiattī外面。」
十二學生其中幾若人本做討魚的。耶穌召的時bat講，「 Tè我，我beh hō͘恁得著人親像討魚」 ；意思是behhō͘ in傳道理救人。
Chit陣誠實的，無誠實的相參tī教會內。世間的末日，「天使tit-beh出來對好人的中間撥開hit ê歹的」，親像討魚的人分別魚一般樣。

Beh暗的時耶穌教示明白， kā學生講，「著落船saⁿ-kap過hit旁岸。」行無偌遠，忽然起大風， hit ê風不止透，湧真大，船差不多beh沉落去，學生真驚。耶穌tī船尾teh睏，學生叫祂醒，講，「先生無beh照顧阮mah ？ beh滅無啦。」耶穌起來喝風， kā海講，「著靜靜。」風連鞭soah ，大平靜。耶穌就kā學生講」，啥事驚到按呢？怎樣毋信？」眾人不止驚， saⁿ-kap講，「 Chit ê是甚物號的人？風kap海亦順伊。」
Ōe喝風kap海hō͘伊趁，只有是上帝若定。耶穌按呢做是顯明家己是上帝。
Che是hō͘咱thang知，咱tú著危險的時，若耶穌kap咱tī-teh真穩當，攏毋使驚。

耶穌hō͘海平靜，船無偌久到hit旁岸。耶穌kap學生上山， tú著犯邪神的對墓裡出來。 Hit ê人無徛厝，是徛tī塚山，鐵鏈縛伊bōe tiâu 。暝日喉叫，用石家己傷。遠遠看見耶穌，走來拜伊，大聲叫講，「至koâiⁿ上帝的囝耶穌，我kap你甚物干涉？託重上帝的名，求你莫得苦楚我。」因為耶穌有命令邪神離chit ê人，邪神雖罔毋愛，尚且無tâ得ôa著出。
耶穌問講，「你甚物名？」應講，「阮名叫贏，是阮趕逐不止濟的緣故。」切意求耶穌莫得趕伊出hit ê所在。 Hit時有一tīn豬tī山裡teh食，鬼求耶穌准in入豬。耶穌准，鬼入豬群，豬就走落海浸死。
照摩西的律例，豬是無清氣的精牲， in尚且飼。耶穌准鬼入豬，有人拍算是beh hō͘ in知in的毋著。
飼豬的入城kā人講，眾人出來看所行，求耶穌離開in的所在。 Hit ê代先犯著鬼的，穿衫自在， kap代先攏無相同，設使人ōe曉得想hit ê代誌，的確毋愛耶穌離開；總是hit所在的人有錯誤，獨獨想hit ê失落豬的代誌若定；毋若無好禮，反轉請耶穌離開！
人有得著耶穌救伊脫離魔鬼的手頭á無，伊的所行的確有cheng-choa̍h 。耶穌搭船的時代先犯鬼的求kap祂saⁿ-kap去。
咱已經得著主的恩，著親像chit ê人，不止愛親近耶穌，毋甘放離。 Koh咱著親像伊用主的好款待kā人講。設使無甚物深， ta̍k人ōe用主款待伊本身的代誌，來講hō͘人聽。

有一個管會堂的，名崖魯，伊有一個孤單查某囝， tú-á十二歲，破病不止傷重，父母拍算伊的確死。崖魯去求耶穌來醫伊。耶穌kap伊去。行tit-beh到，濟濟人tè祂，逼近saⁿ-khoeh ，是愛看耶穌。從中有一個婦人人，已經破病十二年久， bat hō͘濟濟醫生醫，家伙破了，但是伊的病的勢面反轉khah重。聽見耶穌的代誌，插tī眾人的中間，愛摸耶穌的衫仔裾，家己拍算若摸就好。摸了病果然好。耶穌越頭講，「 Chī-chūi-á摸我的衫？學生講，「先生，眾人oe-khoeh你，就問chī-chūi-á摸我mah ？」婦人人知伊身軀所經過的代誌， bōe khǹg密得，就進前仆teh ，攏詳細講。耶穌kā伊講，「你信醫好你，安然tò去，你的病好啦。」咱的罪是親像不止重的病，耶穌以外無人ōe醫；所以著學chit個婦人人的信來就近耶穌，才ōe得著脫離罪惡的艱苦。耶穌teh講的時，人對崖魯的厝來報講，「乜使著磨先生，查某gín-ná已經死啦。」耶穌聽見，就kā崖魯講，「莫得驚，獨獨著信。」耶穌只有准彼得，雅各，約翰chí三人tè祂行。
到厝看人大聲啼哭，耶穌講，「啥事大聲啼哭？查某囝毋是死，是睏若定。」人笑祂，因為毋知耶穌有權能ōe hō͘伊koh活。耶穌教眾人出去，就chhōa gín-ná的父母kap tè祂的人入gín-ná的房，就牽查某gín-ná的手講，「查某gín-ná起來。」 Hit ê gín-ná連鞭起來，猶原好好。耶穌教伊的父母用物hō͘伊食。
咱著學崖魯的款式，家內的人檢采破病，抑是甚物號的艱苦，著替伊祈禱。第一要緊著迫切求耶穌施落恩典，重頭生家內人的心親像hō͘ in對死koh活一般樣。耶穌hō͘崖魯的查某囝koh活， koh無偌久才去拿撒勒。沿路行濟濟各樣的神跡，趕邪神，醫病， hō͘青盲目睭光。耶穌tī拿撒勒的時入會堂教示人，趕逐人不止奇怪講，「 Chit ê人thái討ōe得著到才智慧？ Chit ê kiám毋是木工的囝mah ？怎樣ōe到才聰明？」 Hiah-ê人掠祂做人若定，毋知祂亦是上帝的囝，所以講chit號話。

耶穌講道理的時，約翰iáutī監裡。對伊關監了後未bat看見耶穌，不過有聽見祂講道理，行神跡的代誌；就差兩個學生去問耶穌，祂實在是基督á毋是。約翰已經有明明的憑據決斷干證耶穌是基督， taⁿ啥事koh再問chit ê代誌？有人拍算約翰要緊的意思beh教示學生。 Khah明白的學生已經受伊的干證去tè耶穌；但是iáu有學生bōe明白，約翰用chit號的法度hō͘ in明耶穌的代誌。檢采約翰略略仔有chit號意思，尚且照咱看，耶穌所應的話毋若指學生，亦是指約翰本身。有人拍算約翰tú著艱苦，心肝掛慮傷過頭，伊的信暫時遮蔽，所以差人去問耶穌chit ê代誌，是愛得著家己的心koh再明白。檢采代誌是按呢，尚且khah大半敢毋是。 Koh有人拍算約翰家己攏無疑騃耶穌是基督，獨獨是躊躇耶穌的所行；毋知因為啥事延遷到才久，無連鞭kā眾人講祂是基督。約翰拍算耶穌自謙傷過頭，愛逼祂著khah緊hō͘眾人知祂是基督。但是按呢，約翰的意思雖然有疼耶穌，愛人認祂做救主，尚且有參hit ê僭權的毋著。親像耶穌的老母， tī Ka-ná的城，愛耶穌顯明祂的大權能；按呢耶穌所應約翰的話路尾句敢有略略仔包含責備的意思。耶穌kā約翰的學生講，「恁著將所看見，所聽見的，去kā約翰講，青盲的ōe看見，跛腳的ōe行，癩ko的ōe清氣，死的ōe koh活， sòng-hiong的ōe聽福音的道理；凡若無棄嫌我的有福氣。」約翰的學生tò去了，耶穌就提起約翰的代誌，大o-ló伊講。是上帝所差的人， koh責備法利賽kap讀冊人，因為毋信約翰所講的道理。
無偌久tú著希律王生日，設筵請攏總的官kap尊貴的人。
希律的婦人人名叫希羅底，有一個查某囝，入來跳舞hō͘人看。 Hit時希律王真歡喜，叫查某囝來， beh賞伊，講，「凡你所求，我hō͘你。」 Koh咒誓講，「你所求，就國的一半，我亦hō͘你。」查某囝無連鞭應講愛甚物，就退去問伊的老母講，「我著怎樣求？」希羅底早亂倫嫁伊的伯，後來放捒丈夫嫁小叔， hō͘約翰責備。希羅底就不止怨恨約翰，愛hō͘伊死； taⁿ聽見伊的查某囝所講的話，就乘機會，教伊對希律講，「求約翰的頭。」查某囝聽見老母的話攏無驚，反轉歡喜，按呢通知是學伊老母的款式。查某囝緊緊去kā王講，「我愛行洗禮約翰的頭殼，盤頂即時賞賜。」王煩惱，但是已經咒誓， koh因為同桌的人tī-teh ，才吩咐hō͘伊，差人去kā約翰斬首， hē頭殼tī盤裡，來hō͘查某gín-á ，查某gín-á連鞭hō͘老母。
約翰的學生到，收身屍葬伊，就去kā耶穌講。
希律做chit ê代誌了後，心攏bōe平安；聽見耶穌行濟濟神跡就講，「 Che是行洗禮約翰死來koh活，才有行各樣的權能。」親像聖冊所講，「行歹的人雖罔無人jip ，亦家己teh走。」
對chit ê代誌咱著知khǹg怨恨人的心，是hō͘魔鬼有縫通迷惑； hit號人ná犯罪ná傷重，所以聖冊講，「怨恨兄弟的人，罪kap刣人平平。」

耶穌聽見約翰受陷害，就離開hia上船去曠野；濟濟人知，就行路tè伊。 Beh聽祂講道理，愛看祂所做。日beh暗，學生就近耶穌講，「 Chia是曠野，時已經晏啦，請四散眾人， hō͘ in去鄉社買食。」耶穌講，「毋使眾人去；恁通hō͘ in食。」學生講，「阮tīchia無所有；獨獨有五個餅，兩尾魚若定。」耶穌講，「提來hō͘我。」連鞭吩咐眾人坐tī草埔，提五個餅，兩尾魚， kia̍h頭ǹg天祝謝peh破；將餅hō͘學生，學生hō͘眾人。眾人食到飽，耶穌就對學生講，「抾hiah-ê食chhun的seh ，毋通拍損。」學生趁耶穌的話，抾十二筐滿滿。
Koh無偌久，耶穌koh提幾若個餅，淡薄細尾魚hō͘四千人食到飽，食了， chhun有七籃滿滿。
早以利亞hō͘一個守寡婦人人的器具內的麵粉bōe減，瓶內的油bōe乾，到亢旱過才soah 。 Koh以利沙bat用淡薄餅料供給一百人食到有賰。看見chit兩項的代誌差不多相親像，總是內中大大無相同。以利亞kap以利沙所行毋是倚靠家己的氣力，就是倚靠上帝才ōe按呢。耶穌行ta̍k項的神跡攏是用家己的權能，因為祂是上帝。
耶穌看見人枵餓就憐憫， che是顯明祂的大慈心，就是用祂本身來養飼人的心神，親像祂bat講，「我就是活命的餅。」
世間的物通暫時養飼身軀若定，基督ōe hō͘咱的靈魂永遠bōe死。人雖罔有物，毋食ōe死；人有耶穌通倚靠，若毋肯就近，亦的確沉淪。

幾若千人食飽了後，耶穌教學生代先落船，過去加利利海， koh hō͘眾人四散tò去，祂家己上山祈禱。學生tī海中tú著大風，湧不止透，搖櫓真艱苦。
耶穌雖罔tī山頂，尚且知chit ê代誌，才行海面就近學生。學生看見就驚，耶穌講，「是我，毋使驚。」彼得講，「主ah ，若果然是你，請你叫我行tī水裡來就近你。」耶穌講，「來。」彼得離開船，行水面就近耶穌。看見風真透，湧不止大，彼得就驚， tit-beh沉落去，就大聲叫講，「主ah ，救我。」耶穌就牽伊的手講，「小可信的人ah ，啥事疑騃？」上船的時，風湧就soah 。學生拜耶穌講，「你真正是上帝的囝。」
咱看彼得的代誌著知心若直直ǹg耶穌，就tī危險的中間亦ōe穩當。檢采無ǹg耶穌，毋若ōe驚， koh有危險。

耶穌去Chhui-lô Se-tùn的境內。有一日kap學生teh行路， tú著一個迦南婦人人求耶穌講，「主ah ，大衛的後裔，可憐我；我的查某囝犯著邪神，不止艱苦。」耶穌毋應伊。學生講，「婦人人tī後面teh叫，通教伊去。」耶穌講，「我奉差是beh救以色列家失落的羊。」 Hit ê婦人人聽見耶穌講按呢， koh進前來拜耶穌，求講，「主著幫贊我。」耶穌應講，「提細囝的餅， hiat hō͘狗是毋著。」
猶太人掠異邦親像狗，所以耶穌用hit句話來試婦人人的心。
婦人人聽見耶穌講按呢，無受氣，伊甘願認家己是卑賤，猶太人是尊貴； koh知耶穌有大權能，有憐憫人的心，所以講，「主按呢著：總是細囝食了，桌下ka-la̍uh的餅屑，狗亦會得通食。」耶穌聽見婦人人講chit句話，就講，「婦人人，你的信大，照你的意愛通得著。」對hit-tia̍p查某囝好。
婦人人tò去，看見查某囝安然倒tī眠床裡，知鬼已經出。
咱看chit ê所在所記載，著知咱有甚物欠缺， beh求耶穌應該著學chit ê婦人人的信，吞忍，迫切。人設使ōe按呢，的確ōe得著主的憐憫施恩。

耶穌離開Chhui-lô Se-tùn的所在倒轉去加利利海。有人chhōa著病的人請耶穌醫好伊。內中有一個臭耳人掛啞口，耶穌就chhōa伊去偏僻的所在，用chńg頭仔來探伊的耳孔，呸瀾抹伊舌。耶穌ǹg天吐氣講，「以法大」，翻譯就是耳孔著利。耳孔即時利，舌根tháu ，講話明明。
眾人看見不止奇怪，就大聲叫講，「祂所做是好， hō͘臭耳人的ōe聽見，啞口的ōe講話。」
現時西國濟濟所在有設立chit號的學堂hō͘臭耳人啞口tiàm--teh ；亦有先生teh教示hō͘ inōe曉得耶穌的福音。 Hit ê教示的法度是用chńg頭仔來tàu成字，看所tàu的字ná親像聽講話一般樣。近來有設立koh-khah奧妙的法度，就是教in出聲，總是著用濟濟心機， koh真久教示，才hō͘伊ōe講話。論到臭耳人就無法度hō͘耳孔ōe利。
人雖罔有本事，亦肯學耶穌的款式，歡喜利益人，尚且有項做bōe得來，但是耶穌無所毋ōe 。

耶穌到偕撒利亞腓立比的所在，有一日kap學生teh講話，問in講，「人講我是chī-chūi ？學生應講，「有人講你是行洗禮約翰；有人講你是以利亞；有人講是耶利米，抑是先知的一個。」耶穌講，「恁講我是chī-chūi ？」西門，彼得應講，「你是永活上帝的囝基督。」
耶穌講，「西門巴約拿你有福氣，因為指示你的毋是人，是我的天父。我koh kā你講，你是彼得；我teh-beh tī chit ê石磐頂起我的教會，陰府bōe贏伊。」
耶穌叫西門做「巴約拿」，意思是約拿的囝。西門起頭來tè耶穌， hit時耶穌就另外hō͘伊的名基發抑是彼得。基發是希伯來的音，彼得是希臘的音，意思相同，就是「石頭。」耶穌hō͘伊chit ê名是親像代先講，伊後來tī教會內堅固的款式。彼得本無按呢，幾若擺顯明快快搖動，但是到路尾耶穌的恩hō͘伊真堅固， ná親像石磐一般樣。按呢生chí兩項的意思，是親像講，家己的智慧，亦毋是對別人的教示，是對我天父的指示； chit ê是你的大福氣。 Koh你tú-á所認我的代誌， kap你名做相合；我的教會的地基就是chit ê石磐，永永bōe chhia倒毀壞。」
耶穌講「 Chit ê石磐hit句，檢采是指彼得tú-á所認的道理，因為hit項的道理是福音的根本； á檢采耶穌teh講話的時有用手kí家己；若按呢hit句就是指祂本身；親像耶穌chit擺tī殿堂teh講道理，就講「恁毀壞chit ê殿，我三日koh起。」有人看耶穌hit擺講，「 Chit ê殿」來指祂家己，就拍算chit擺講「 Chit ê石磐」亦的確是指祂本身。 Chí兩號的解說要緊的意思是相同。耶穌用「石磐」指家己是不止合。聖冊真濟所在叫上帝做「石磐」，亦幾若所在通比並做石，因為耶穌hō͘伊略仔學伊本身hit號的款式。別的使徒亦是按呢；總是人來講彼得做石磐， hō͘教會起tī伊的頂面，是極大錯誤。獨獨耶穌基督有chit號的權；教會倚靠人的確毀壞；教會倚靠「永活上帝的囝基督」才ōe永遠tī-teh 。

過幾若日，耶穌chhōa彼得，雅各，約翰，三人上山祈禱。耶穌teh祈禱的時，祂的面變成親像日的光，衫白親像雪。 Hit時彼得，雅各，約翰， ta̍k人的目睭不止澀， tuh-ka睡；精神的時，看見耶穌的榮光， koh看見有兩人，就是摩西，以利亞teh徛kap耶穌講話，是議論耶穌beh過往tī耶路撒冷的代誌。
Chí兩人上天不止久。摩西過往tī比士加山，是主前一千四百八十外年；以利亞無死，是約略九百二十八年hō͘上帝接納tī天裡。
彼得對耶穌講，「主ah ， tiàm chia是好，愛起三間厝，一間hō͘你，一間hō͘摩西，一間hō͘以利亞；毋知你boeh毋。」講了有雲kā in遮teh ，雲內有聲講，「 Chit ê是我所疼的囝，恁應該著聽伊。」學生聽見仆teh ，盡在驚。耶穌進前手hōaⁿ伊講，「起來莫得驚。」學生kia̍h目無看見一人，獨獨耶穌若定。耶穌kap學生落山。

耶穌對山頂落來的時，有濟濟人圍lûi the徛kap學生saⁿ-kap講話；從中有一人大聲叫講，「先生，求你憐憫我的囝，是孤生的； hō͘邪神所纏，忽然喉叫腳手khiû-liû ，流白phe̍h瀾，常常hō͘伊害，僫得脫離；我bat求你的學生來趕， in bōe-ōe 。」耶穌講，「著chhōa你的囝就近我。」 Hit ê人隨時chhōa伊來。一下看見耶穌，神就khiú-la̍k伊，倒tī地裡，翻來翻去，亦流瀾。耶穌問伊的老父講，「你的囝犯著chit ê神有偌久？」應講，「對細漢的時；你若做ōe來，就憐憫來幫贊我。」耶穌講，「你講，若ōe ！人若信就無所毋ōe 。」祂就連鞭喉叫講，「主ah ，我信，若信bōe深，就著幫贊我。」
耶穌喝邪神。神大聲叫，真khiú-la̍k伊就出； hit ê囝ná死一般樣，人拍算伊已經死。耶穌牽伊的手扶伊，交hō͘老父。
學生暗靜就近耶穌講，「阮bōe趕鬼是怎樣？」耶穌講，「是毋信的緣故。」

照猶太國的規矩，祭司，利未，以外查甫丁著納銀tī殿裡。
有抽丁稅的人就近彼得問講，「你的先生有納丁稅mah ？」彼得應，「有。」彼得入厝，耶穌代先問，亦議論chit ê代誌。照摩西的例，祭司尚且毋使納丁稅，就耶穌koh-khah毋使是明，獨獨驚了人無明白祂是chī-chūi ， ōe厭賤拒絕，才kā彼得講，「你去釣魚，將代先起來的魚， peh開伊的嘴， ōe得著銀一個，來納你kap我的額。」
Che是hō͘咱知耶穌tī世間是真sòng-hiong的人，但是論祂有上帝的權能，算是大富，無所毋知，無所毋ōe 。

耶穌的學生taⁿ知聽見是基督，就是天國的王，總是猶未知天國的款式，心肝尚且ǹg世間傷過頭，欣慕世間的榮顯，愛得著天國內的大位，幾若擺相爭議論chit號的代誌。耶穌勸in毋通求世間的尊貴，若愛誠實的尊貴，著盡力利益人， ná親像做眾人的差用。學生chit擺問祂講，「 Tī天國chī-chūi-á最大？」耶穌叫一個gín-ná hō͘伊徛tī面前講，「我實實kā恁講，恁若無改換親像細囝，就bōe得通入天國，所以著謙遜親像細囝，就tī天國最大。」
細囝的心是ǹg父母，有艱苦的時連鞭chhē父母，知家己無智慧，亦無力ōe家己照顧。咱做耶穌的學生著學chit號的款式，心著常常ǹg主； ，迷惑，危險，艱苦的中間，著記得咱的軟弱bōe家己保護，應該著謙遜的心來託重主。
細囝知父母不止疼伊，咱著記得咱天父的疼咱是萬倍khah贏父母的疼痛，所以萬項的代誌攏總著託重上帝， koh著對重上帝khah對重萬人萬物；親像詩篇講，「除你以外， tī天裡有甚物通歸倚； tī世間無甚物hō͘我通欣慕。」人若果然按呢，上帝的確升起最大。

有一日，彼得問耶穌講，「主ah ，兄弟得罪我，我赦免伊，著幾擺？七擺通mah ？」耶穌應講，「毋通七擺，就是著七十個七擺。」
耶穌就用一個譬喻kā學生講，「天國親像人君kap伊的人臣算賬，算賬的時，有人拖一人來，欠千萬兩銀。既然無通還，伊的主吩咐著賣hit ê人， kap伊的某囝， kap伊所有的來還。 Hit ê人臣仆teh拜伊，講， ah ，著寬容我，我tit-beh攏還你。祂的主憐憫就放伊，赦免伊的債。 Hit ê人臣出去， tú著同伴欠伊十兩銀，就掠伊，捏伊的嚨喉，講，所欠的，著還我。 Hit ê同伴仆teh ，求講，寬容我，我tit-beh攏還你。祂毋允， kā伊關監，聽候伊來還所欠的。 Saⁿ-kap做人臣的看見，就真煩惱，將chit ê代誌去對主講明。主就叫伊講，的人臣ah ，你所欠的，求我，我就毋kā你討；你kiám毋著憐憫同伴，亦ná我憐憫你mah ？對hit-tia̍p伊的主受氣，將伊交hō͘監的差役，聽候伊還所欠的。恁眾人若無用心赦免兄弟的過失，就我的天父款待恁亦beh按呢。」
上帝是咱的主，咱得罪伊bōe算得擺，祂尚且應允赦免；人得罪咱，咱kiám毋著歡喜赦免伊mah ？若無，祈禱的時怎樣ōe講，「赦免阮的債，親像阮甚物人的債？」

有一日，耶穌出tī街路裡， tú著一個乞食出世就青盲，。耶穌憐憫伊，就呸瀾chhiau土糊伊的目睭，教伊去西羅亞的池洗。 Hit ê人去洗，倒轉來目睭連鞭光。厝邊的人看見伊的目睭光，不止奇怪，有人講，「 Chit ê人kiám毋是tī路邊做乞食mah ？」有人講，「著」，有人講，「祂的面親像。」青盲人認講，「我就是。」人問伊講，「你的目睭怎樣ōe光？」青盲人應講，「有名耶穌的，用瀾chhiau土糊我的目睭，教我去洗tī西羅亞的池；去洗就光。」眾人講，「 Hit ê人tī tah落？」祂應講，「我毋知。」眾人就chhōa伊去法利賽人的所在。 Hit日是安息日。
法利賽人問，「目睭怎樣ōe光？」祂應講，「祂用土糊我的目睭，我洗就光。」有人講，「祂無守安息日，毋是對上帝tau出。」有的講，「有罪的人beh thái ōe行chit號的神跡？」 Koh問講，「已經hō͘你的目睭光，你拍算是甚物號的人？」應講，「是先知人。」
猶太人毋信伊青盲ōe koh光，就叫伊的父母來問講，「恁講恁的囝出世就青盲， kiám是chit人mah ？ taⁿ怎樣ōe光？」祂的父母講，「阮chit ê囝出世就青盲，阮知， taⁿ怎樣伊的目睭光，阮也毋知；伊已經大漢，通問伊。」法利賽人koh再叫chit ê人講，「著將榮光歸hō͘上帝，阮知chit ê人是有罪的人。」平素青盲的人應講，「祂是有罪的á無，我毋知；早我青盲， taⁿ目睭光，我知。」 Koh問講，「祂是怎樣做？」應講，「我已經kā恁講，恁毋聽，啥事愛koh再問？ kiám是愛beh做祂的學生mah ？」眾人罵伊講，「你是祂的學生，阮是摩西的學生。上帝吩咐摩西是阮所知，獨獨chit ê人阮毋知對tah落來。」應講，「祂hō͘我的目睭光，恁亦毋知祂對tah落來， kiám毋是奇怪mah ？對古早到taⁿ未捌聽見出世就青盲的目睭，人ōe hō͘伊光。 Chit號的人，若毋是對上帝出，就bōe-ōe按呢做。」眾人受氣，革伊出。耶穌聽見伊hō͘人革出，去tú著伊就講，「你信上帝的囝mah ？應講，「主ah ，祂是chī-chūi hō͘我信祂？」耶穌講，「 Kap你講的人就是。」應講，「主ah ，我信」 ；就拜伊。
人出世就青盲真正是可惜。 Iáu有一項比出世青盲koh-khah傷重，就是心烏暗，毋知罪， bōe曉得認耶穌做救主。
咱著求上帝開咱的心目， hō͘咱的烏暗變做光，才ōe明白上帝的旨意，行祂所歡喜的代誌，歸榮光tī上帝，路尾享受永遠的福氣。

凡若做好的牧者是不止細膩照顧羊。檢采有羊迷路失落，緊緊去chhē ， chhē著就不止歡喜背伊倒來。咱就是親像羊失路，耶穌就是親像好的牧者，對天降落chhē咱倒轉，來救咱。聖冊講，「人主tiâu持來救hit號已經失落的人。」
好的牧者無要緊家己的性命，是照顧伊的羊。在早大衛少年的時， tī伯利恆teh顧伊的老父的羊。有一日，忽然有一隻獅來beh咬羊去；大衛就去追伊，拍伊死，來救hit隻羊。熊來咬羊，大衛亦敢拍熊死。
耶穌甘願用性命去救祂的羊；祂因為世間人的罪，甘願家己受死來救人脫離魔鬼的手，親像出獅的嘴。聖冊講，「魔鬼是親像吼的獅， the chhē看有甚物通食。」
好的牧者ta̍k早起chhōa羊去chhē有草的所在來食，揀清水的所在hō͘ in啉。耶穌養飼祂的學生的心神亦是按呢。大衛有講，「耶和華是我的牧者，所以我無欠缺， hō͘我tiàm tī芳草的花園， chhōa我到清水的溪。」
好的牧者不止細膩照顧羊仔囝，看伊bōe行，就抱伊。耶穌亦按呢；祂是不止疼細囝，親像祂對學生講，「容允細囝就近我，莫得禁伊。」以賽亞講，「祂照顧百姓親像羊，抱羊仔囝tī胸前。」
牧者有時tī羊群的中間揀幾隻羊，古錐的，用愛惜的名來號in ，不止細膩照顧in ，到ta̍k ê ōe認得家己的名，牧者叫伊，伊就來；耶穌就用chit號的代誌譬喻祂不止疼惜祂的學生。但是救主做咱的牧者。毋是tī羊群的中間揀幾個來保惜，是攏總hō͘祂揀，攏總hō͘祂保惜；祂ōe認得ta̍k ê名， ta̍k ê亦ōe認得祂的聲，愛tè伊。
咱應該著求上帝hō͘咱入祂的羊群，得著耶穌做咱的牧者。耶穌對祂的學生講，「恁細群羊毋使驚；因為恁的天父teh-beh將祂的國賞賜恁。」

有一個教律法的先生來試耶穌講，「先生，我應該著怎樣做，才ōe得著永遠活？」耶穌應講，「律法的冊記怎樣？你讀是怎樣？」祂應講，「著盡心，盡性，盡力，盡意疼主你的上帝；亦著疼你的厝邊親像家己。」耶穌kā伊講，「你所應的是著；照按呢行，就ōe活。」 Hit ê人愛稱呼家己做義，問耶穌講，「甚物人做我的厝邊？耶穌用譬喻來應，講，「有人對耶路撒冷落去耶利哥，路裡tú著賊， hō͘ in搶， koh hō͘ in拍到beh死， in路尾hiat-ka̍k伊，做in去。卻有祭司對hit條路經過，看見就直透過去； koh有利未人到hit所在，行倚來看，亦竟然做伊去。有撒馬利亞的人行到hit所在，看見就憐憫祂；近倚用油，用酒來倒hit ê著傷的所在，包lau好，將家己所騎的精牲hō͘伊騎， chhōa伊到客店，照顧祂；明仔載tit-beh起身，就提兩錢銀hō͘客店的主人， kā伊講，著照顧chit ê人，所費若khah加，我倒轉來就算還你。 Taⁿhō͘你拍算， chí三人tah落一個是做tú著賊hit ê人的厝邊？應講，憐憫伊的人就是。耶穌講，你著去按呢學來行。」
猶太人kap撒馬利亞的人本無相往來。耶穌tiâu持設chit ê譬喻，是hō͘咱知，天下的人攏是同伴。設使看見甚物人有艱苦，若ōe利益，就著利益；檢采著用家己的工，抑是著開費本身的錢，攏著甘願。聖冊講，「有機會通對眾人行好，就著行。」

Tī一個安息日，耶穌入會堂教示人。有一個婦人人hō͘撒旦所纏，病十八年久，尻脊痀痀bōe伸直。耶穌看見對婦人人講，「你的病通tháu啦」 ；就用手kā伊hōaⁿ 。婦人人連鞭伸直，歸榮光hō͘上帝。
管會堂的看見耶穌tī安息日醫病，就怨恨， kā眾人講，「六日自然著做工，通來醫病，安息日毋通。」主講，「假好的人ah ， tī安息日恁ta̍k人kiám無去tiâu裡tháu牛，羊，牽去hō͘伊啉水mah ？何況chit ê婦人人，是亞伯拉罕的後裔， hō͘撒旦縛十八年久， kiám毋應該tī安息日tháu伊的結？」耶穌講按呢，對敵攏總見笑，眾人看見祂行代誌光明，就歡喜。
人本hō͘魔鬼所把縛，比hit ê婦人人的病khah傷重。耶穌有權ōe kā人tháu放；總是人若愛得著祂的拯救，著近倚伊。 Hit ê婦人人禮拜日入會堂，對按呢得著恩典。 Che是hō͘咱知禮拜日到禮拜堂hit ê代誌不止對重，因為耶穌歡喜tī安息日施恩。

有一日，耶穌tī法利賽人的厝，坐桌的時，設譬喻講，「有人辦大筵席，請濟濟人客；到食的時，差奴僕去kā所請的人客講，來，百項物便啦。眾人做一下時；一人講，有買田，應該著去看，請hō͘我辭。 Koh一人講，有買牛五隻，著去試看，請hō͘我辭。 Koh一人講， tú-á娶某，才bōe得通來。 Hit ê奴僕tò去kā伊的主人講，主人受氣，吩咐奴僕講，著緊緊去城裡的大街小巷chhōa sòng-hiong ，破病，跛腳，青盲的人來。奴僕講，主ah ，照你所吩咐， taⁿ已經行，尚且有賰位。主人koh吩咐奴僕講，著去大路頂，籬笆邊，若有人著勉強伊入來， hō͘我的厝人客滿滿。我kā恁講，代先所請的人， bōe得著試食我的筵席。」
主人是指上帝，奴僕是指傳道的人。筵席雖罔備辦不止豐盛，但是人客尚且毋hō͘祂請；意思是講福音的道理代先傳猶太人，總是in硬心毋接納，所以差奴僕傳tī別國。 Chit ê譬喻雖然本是指猶太人，亦ōe指ta̍k代聽道理濟濟人。常常有人毋愛接納道理，亦用世情的代誌來推托，致到失落得著恩典的機會。人若知罪，有謙卑的心， hit號人雖罔sòng-hiong ，尚且上帝歡喜用恩典hō͘伊。聖冊講，「嘴乾的人著到水邊，無銀的人亦通來買酒，買奶，買所食的物，毋使價錢。」 Koh講，「嘴乾的人著來；愛得著活命的水，通白白得著。」

眾抽餉kap行歹的就近耶穌。法利賽人，讀冊人譏刺講，「 Chit人是接納歹人kap in食。」耶穌就設譬喻講，「恁中間甚物人有一百隻的羊，失落一隻， kiám無放捒九十九隻tī山裡，去chhē所失落的到著？ Chhē著，歡喜就背tī肩頭頂倒來；到厝，就叫朋友kap厝邊聚集， kā in講， kap我歡喜，我所失落的羊已經chhē著。我kā恁講，按呢，犯罪的人一人反悔，就天裡因為有歡喜， khah歡喜九十九的義人毋使反悔的。抑是婦人人有十個銀仔，失落一個， kiám無點燈掃厝詳細chhē到著？ Chhē著就叫朋友kap厝邊聚集kā in講， kap我歡喜，所失落的銀仔已經chhē著。我kā恁講，按呢，犯罪的人一人反悔，就tī上帝，天使的面前亦有歡喜。」
Koh講，「人有兩個囝； hit ê第二囝對老父講， ah ，你將我所應該得的家伙來分hō͘我。老父就kā in分家伙。無偌久第二囝收拾攏總所有的物，出外去遠遠的所在， tī hia放蕩，家伙攏毀壞。所有的物已經用了了， tú著hit所在大飢荒，就知欠缺的艱苦；才去倚hit所在一個百姓， hit人差伊去山裡飼豬；無人hō͘伊食，就愛將豬所食的豆筴來止飢；後來醒悟就家己講，老父有hiah濟的長工，攏總有通食不止夠額，亦我teh-beh餓死； taⁿ我著起身去chhē我的老父， kā in講， ah ，我得罪天，亦得罪你， taⁿ了後我bōe堪得叫做你的囝，著掠我做長工款待。對hit tia̍p就起身tò去chhē伊的老父；離尚且遠，老父看見，可憐，走近前抱伊的頷頸唚伊。囝對老父講， ah ，我得罪天，亦得罪你， taⁿ了後bōe堪得叫做你的囝。老父就吩咐奴僕講， ê第一好的袍hiaⁿ̍h來kā伊穿，將手指hō͘伊掛，鞋穿伊的腳，亦hit隻肥的牛仔牽來刣，咱來食，來歡喜；因為我chit ê囝死有koh活，失落有koh得著。大家就teh歡喜。但是hit ê大囝tī山裡， hit時倒來，離厝無偌遠，聽見樂器kap跳舞的聲，就叫一個奴僕來，問伊， chit ê是甚物代誌？應i講，的小弟到啦；你的老父得伊平安倒來，就來刣hit隻肥的牛仔。大囝受氣，毋入去；老父就出來勸伊。大囝對老父講，服事你才濟年，攏m̄-bat違逆你的命令，你亦攏m̄-bat將一隻羊仔囝賞賜我， hō͘我通kap朋友來歡喜；但是你chit ê囝交陪娼妓破費你的家伙，倒來，連鞭替伊刣肥的牛仔。老父應講， ah ，你常常kap我tī-teh ，我所有的攏是你的；總是你chit ê小弟死koh活，失落koh得著，咱應該著歡喜快樂。」
咱本離開上帝做魔鬼的奴才，身軀，靈魂攏bōe平安， ná親像第二囝。但是上帝尚且准咱反悔來就近祂， koh排比萬項福氣hō͘咱享受；按呢通知祂實在是仁慈的父。 Koh看聖冊有記載上帝的話講，「悖逆我的囝ah ，恁chit- tia̍p歸tī我，我的確疼恁，我的受氣就soah ，無beh刑罰恁。」

耶穌kā祂的學生講，「好額人有一個管家， hō͘人對伊的主人嫌伊，講是破費主人的財物。主人就叫伊來， kā伊講，所聽見你chit ê代誌是怎樣？著kap我清賬，你bōe得通猶原做管家。管家就心內家己想講， tit-beh lut我管家的頭路， taⁿ我著怎樣？ Kia̍h鋤頭無氣力， kōaⁿ ka-chù又見笑。我taⁿ想有步啦，失落管家的頭路，就ōe hō͘人接納tī in的厝。祂就叫欠主人的債的，一人一人教伊來，對hit ê頭一個講，欠我的主人偌濟？應講，桶的油。管家就kā伊講，你的單去寫五十。 Koh對一個講，欠偌濟？應講，石的麥。就kā伊講，你的單去寫八十。主人看見不義的管家所行，就o-ló伊的計智；因為chit世間的人比光明的人khah有計智來辦in的事。我kā恁講，著用不義的錢財結交好的朋友，致到恁喪失的時ōe hō͘祂接納tī久長的厝。人tī小可的代誌盡忠，就tī大節的事亦盡忠； tī小可的代誌不義，就tī大節的事亦不義」
Chit ê尾句hō͘咱知耶穌用chit號的譬喻，毋是beh教示咱著學hit ê管家不義的所行；獨獨教示咱著代先備辦後來的代誌。
上帝是做咱的主，用錢財才調hō͘咱，意思是beh用咱做器具來利益人，歸榮光tī至聖的名。咱若盡忠，毋若信耶穌， koh學祂的所行，服事上帝幫贊人， chit ê就通叫做積聚錢財tī天裡，抑是結交好的朋友，後來通接納咱tī久長的厝。

耶穌koh用譬喻講，「有一個好額人，平素穿紫色kap幼布的衣裳， ta̍k日奢華； koh有sòng-hiong人名粒撒路，通身軀生疼， hō͘人lok tī hit ê好額人的門口，愛將好額人的桌腳所ka-la̍uh的零星物來止飢，有狗來舐伊生疼的孔嘴； sòng-hiong人死，天使扶伊lok tī亞伯拉罕的胸前；好額的人亦死，去埋葬； tī陰間teh受苦， kia̍h目遠遠看見tī亞伯拉罕胸前有粒撒路tī-teh ，就叫講，「阮祖亞伯拉罕ah ，憐憫我，差粒撒路用chńg頭仔尾搵水，來滴hō͘我的嘴舌陰冷：因為我tī chit ê火焰不止慘。」亞伯拉罕kā伊講， ah ，你著記得在生的時有享過你的福氣，但是粒撒路有受過艱苦， taⁿ chit-tia̍p伊得著安慰，你tú著淒慘； m̄-nā按呢，恁kap阮的中間有大深坑，所以人愛tùi阮chia經過到lín hia攏bōe ， tùi恁hia經過kàu阮chia亦bōe 。好額人應講「既然按呢，就求阮祖，著差粒撒路入我老父的厝；因為我猶有五個兄弟，就通只指示in ，免得in亦來這個艱苦的所在」亞伯拉罕kā伊講，有摩西kap先知人的冊，可以通聽。應講「祖亞伯拉罕ah ， bōe ：減采人tùi陰間來就近in ， in就反悔。亞伯拉罕講「 In m̄聽摩西kap先知人的話，就設使有人tùi陰間閣活起來， in亦m̄聽伊講。」
人常常lia̍h這個世間的好額做對重， lia̍h sòng-hiong做厭賤，總是上帝m̄是按呢。人雖罔好額，心nā映tī世間， tī上帝的面前是親像sòng-hiong褪剝裼。雖罔sòng-hiong親像Lia̍p-sat-lō͘猶閣敬畏上帝，照上帝看實在是富，因為這號人所有的家業是人所bōe搶得的。這個譬喻亦教示咱著緊緊反悔罪，因為死後人的帶至已經定著。

耶穌經過一個鄉社，有遇著十個癩ko的人遠遠teh徛，大聲講「耶穌先生ah ，憐憫阮。」耶穌看見就kā in講，「恁著去hō͘祭司看。」 In去的時就得著清氣。 In一人看見家己已經好，就倒轉來，大聲歸榮光tī上帝，覆tī耶穌的腳下， kā祂說謝。 Chit人就是撒馬利亞的人。耶穌講，「 Kiám毋是十人得著清氣？ hí九的tī tah落？ Chit ê外國人以外，攏無看見in倒轉來歸榮光tī上帝。」就對hit一人講，「起來，做你去；你有信chiah有得著救。」
人有犯著罪過比患著癩ko的症，益發厲害；已經hō͘耶穌救脫離，應該著知祂的恩情來歸榮光tī上帝。著學大衛講，「我的心神獨獨是o-ló耶和華， o-ló祂的聖名。我的心神o-ló耶和華，數念祂的恩典無bōe記得。祂赦免我的罪過，醫好我的破病。」

耶穌kā人講，「人應該常常祈禱毋通厭」，就設譬喻講，「某位有一個官，無敬畏上帝，亦無對重人， hit ê城有一個守寡來見伊講，人kap我結仇，求你替我申冤。 Hit ê官久久毋插，後來家己想講，雖罔無敬畏上帝，亦無對重人，總是chit ê守寡人沓沓來攪擾我，的確著替in申冤，免得永永來嘈促我。」
主koh講，「恁著聽不義的官所講的話；何況上帝所揀的百姓暝日求叫，上帝雖然延遷， kiám毋替in申冤。」
有人掠家己做義來看輕別人，耶穌將譬喻kā in講，「兩人上殿堂祈禱，一個是法利賽的人；一個是抽餉的人。法利賽的人家己徛teh祈禱講，上帝，我毋是親像眾人驚慄色，不義，淫惡的代誌，亦無親像hit ê抽餉；一禮拜的中間我禁食兩擺，亦用所有的物十份抽一份。 Hit ê抽餉的人遠遠the徛，毋敢kia̍h目ǹg天，就捶胸講，有罪，上帝憐憫我。耶穌koh講， kā恁講， chit ê人tò去in厝得著稱義，較贏hit ê人；因為人家己先做koâiⁿ ，的確ōe降落到做低；家己做低，的確ōe升到做koâiⁿ 。」

Tī伯大尼有一家兄弟姊妹三人攏是耶穌所疼。有一日，耶穌到chit所在， in姊妹一人名馬大迎接祂入厝。伊的小妹名馬利亞坐tī耶穌的腳下聽道理。馬大辦代誌濟濟，心肝混雜，就來kā耶穌講，「主ah ，我的小妹放hō͘我家己辦代誌，你kiám無要緊？著教伊來幫贊我。」耶穌應講，「馬大ah ，馬大ah ，你因為濟濟項的代誌掛慮混雜，總是一項要緊；馬利亞所揀是好的基業，攏bōe失落的。」
料理家事，好款待人客雖然是著，尚且毋通對重chit號的代誌傷過頭，致到連累咱無閒通聽道理。
著學馬利亞的欣慕道理，毋敢失落機會，對重天頂bōe搶提的基業。

馬大，馬利亞的兄弟粒撒路破病， in就差人就近耶穌講，「主ah ，你所疼的人破病啦。」耶穌聽chit ê話， tī祂的所在猶原tiàm兩日。後來kā學生講，「 Kap我koh去猶太，咱的朋友粒撒路teh睏，我beh去叫伊醒。」學生講，「祂teh睏就好。」耶穌就明明kā in講，「粒撒路已經死啦，我該哉無tī hia ， hō͘恁通信； taⁿkap我去就近伊。」耶穌到tè ，粒撒路已經埋葬四日。馬大聽見耶穌到，出來迎接祂講，「主ah ，你若tī chia ，阮的兄弟的確無死。」耶穌講，「恁的兄弟ōe koh活。」馬大講，「我知路尾日koh活的時，伊的確koh活。」耶穌講，「 Hō͘人koh活是我， hō͘人有性命亦是我，信我的人雖罔死，的確活；若活來信我，永bōe死；你信mah ？」應講，「主ah ，是；我信你是上帝的囝基督，所應該著來世間的人。」馬大講了， tò去暗靜叫馬利亞講，「先生到， teh叫你。」馬利亞聽見按呢，緊緊起來就近耶穌，覆tī祂的腳下講，「主ah ，你若tī chia ，我的兄弟的確無死。」耶穌看見chit ê婦人人啼哭， koh看見saⁿ-kap來的猶太人亦啼哭，就傷心煩惱講，「祂埋葬tī tah落？」應講，「主來看。」耶穌流目屎。耶穌koh再傷心到墓裡。墓是石洞，頂面有hē石。耶穌講，「徙去hit ê石。」馬大講，「主ah ， taⁿ已經四日，身屍朽爛。」耶穌講，「我kiám無講。若有信ōe看見上帝的榮顯？」人就將石徙開。耶穌kia̍h目講，「父ah ，已經聽我，我感謝你。我知你常常聽我，獨獨講按呢， hō͘圍teh徛的人來信你是差我。」
講了，大聲喉叫講，「粒撒路出來。」死人就出來，腳手紮布，面包巾。耶穌講，「 tháu開hō͘伊行。」
對按呢濟濟人信耶穌， hō͘祭司頭kap法利賽人益發怨恨，計謀beh陷害。
Chit ê代誌通hō͘咱記得耶穌khah早對猶太人所的道理指示咱，祂有權， ōe hō͘咱得著新的性命，就是ōe重頭生咱的心，譬喻hō͘身屍koh活；亦有權ōe hō͘咱的身軀tī末日對墓裡出來koh活， tú著好歹的報應。 Hit ê話就是「時beh到， chit tia̍p就是，死的人ōe聽見上帝的囝的聲，聽的人的確活。」父家己有活命，賞賜驚有活命亦是按呢。毋使奇怪chit ê代誌，時beh到，墓內的人攏總ōe聽見人主的聲出來；做好的人起來得著活，做歹的人起來tú著擬罪。

有一日，人chhōa細囝來就近耶穌，愛耶穌hōaⁿ手kā in祝福氣。學生責備；耶穌無歡喜講，「容允細囝來我chia ，毋通禁伊，因為tī上帝國的，正是親像細囝chit號的人。我實實kā恁講，凡若承受上帝的國無親像細漢gín-ná ， bōe得通入去。」耶穌就抱細囝祝福伊。
咱信主的人著將囝兒獻hō͘主，著替in祈禱；細囝漸漸大，父母著教示hō͘ in知耶穌贖罪的代誌，向望in亦ōe得著耶穌的祝福。
第74章少年請問永遠活{馬太19 ： 16 － 22 ；馬可10 ： 17 － 27 ；路加18 ： 18 － 27 }
耶穌祝福gín-ná然後無偌久，有一個少年人，亦是做官，來就近耶穌，跪teh問講，「好的先生ah ，我應該著怎樣做，才ōe得著永遠活？」耶穌講，「啥事稱呼我做好，無一人好，獨獨上帝若定；你愛得著永活，著守十條誡。」 Hit ê人應講，「我對細漢的時攏守；尚且有未盡mah ？」耶穌越頭看，疼伊講，「尚且有欠一項，著去賣所有的來賑濟sòng-hiong人，就有錢財tī天裡； koh著來tè我。」 Hit ê人聽見chit ê話就變面憂悶，做伊去，是伊的錢財濟的緣故。耶穌四界看， kā學生講，「富人入上帝的國盡在僫。」
世間濟濟人親像chit ê少年人，掠家己做好人，無想上帝的律法人趁bōe到，因為人外皮雖罔無顯明甚物歹，尚且心內有歹的念頭； hō͘上帝看，無毋算是有罪的人。
Koh有人親像chit ê少年人，對重錢財khah對重上帝，愛做耶穌的學生亦bōe成。總是若甘願克家己來tè耶穌，就ōe得著khah大的福氣，就是永遠bōe敗壞的錢財tī天裡。

耶穌有用一個譬喻kā學生講，親像頭家早起頭出去倩工入葡萄園； kap做工的約一日hō͘伊一錢銀，就差in入園。九點的時，頭家出去，看見有閒閒teh徛tī街市裡的， kā in講，亦去葡萄園，所應該hō͘恁，我beh hō͘恁； hiah-ê人就去。十二點kap三點的時koh出去，所行亦是按呢。五點的時出去koh看見有閒閒teh徛的， kā in講，啥事成日閒閒徛chia ？應講，人倩阮；伊就講，亦去葡萄園，所應該hō͘恁的，恁通得著。
到暗，園主kā伊的管賬講，做工的， hō͘ in工錢；對路尾入園的，照排到代先的。五點的時所倩的到， ta̍k ê領一錢銀。先到的拍算所ōe領的的確khah加；但是in亦是領一錢銀。領了，就怨恨頭家講，當熱成日著磨，路尾到的，只有半時久做工若定，就hō͘ in kap阮平mah ？園主kā hit ê人講， ah ，我未bat無公道款待恁；恁kiám毋是kap我約一錢銀mah ？提恁的工錢，做恁去；我愛hō͘路尾到的親像hō͘恁一般樣；將我的物來做我所愛，敢ōe毋合宜？我做好，恁gîn我是怎樣？」
咱讀chit ê譬喻，通知園主是指上帝，葡萄園比並教會，倩工的是教會內的眾人。人受上帝的召， hit ê時候無定著，但是平平得著永遠活，亦攏是白白的恩典。

有一日耶穌近耶利哥，有兩人青盲，坐tī路墘求乞；一人名叫巴底買，疼見耶穌到，大聲叫講，「大衛的後裔，耶穌ah ，憐憫我。」眾人嫌伊，教伊靜靜。伊益發叫講，「大衛的後裔ah ，憐憫我。」耶穌停腳教人叫伊；隨時叫青暝的講，「安你的心起來，耶穌叫你。」青盲的放hiat-ka̍k伊的衫，起來就近耶穌。耶穌講，「你愛我怎樣做？」青盲的講，「先生，我愛得著看見。」耶穌講，「做你去，你的信醫好你。」青盲的隨時得著看見， tè耶穌tī路裡。
咱身軀雖罔無青盲，心目實在無光，因為本m̄-bat上帝， bōe曉行正直的路，款式親像青盲。設使愛脫離chit號艱苦，著學巴底買，伊知耶穌到，就乘機會求憐憫。 Koh著學伊的好膽決斷，人愛阻擋，伊攏無驚，是直直求到得著。咱若按呢，耶穌的確ōe聽咱所求，來施恩。

耶穌入耶利哥teh經過的時，有人名叫撒偕，是做收餉的頭人，亦是好額人，愛看見耶穌是甚物號的人，但是人濟，亦家己是矮人，所以看bōe著；拍算耶穌beh對hia經過，就走做前， peh上桑材樹通來看。耶穌到， kia̍h目看伊，講，「撒偕緊緊落來，今仔日我beh蹛tī恁厝。」祂就連鞭落來，歡喜接納耶穌。眾人嫌耶穌講，「怎樣去歇tī歹人的所在。」
撒偕起來對主講，「主ah ，我將所有的一半賑濟sòng-hiong人；設使bat誣賴勒索人，就將四倍來賠伊。」耶穌講，「今仔日只chit家得著救，因為chit人做亞伯拉罕的後裔；人主到，是beh chhē失落的人來救伊。」
咱若愛得著真的福氣著學撒偕，歡喜接納耶穌， koh著學伊的所行。祂已經hō͘耶穌召，就連鞭醒悟，想早勒索人是大毋著。早摩西傳律例講，「人做賊偷牽羊，著賠四倍。」撒偕雖罔無tú-tú親像按呢，總是知伊用詭詰的計謀來得著錢，是kap做賊無各樣，所以對人提一倍甘願賠補四倍：按呢顯明伊的舊心舊款攏改換做新。咱做耶穌的學生應該有chit號的款式才著。

盤過節六日前，耶穌到伯大尼就是粒撒路死koh再活的所在。有人因為耶穌設筵席，馬大辦筵席的事；坐位的中間粒撒路掖tī-teh 。馬利亞將極真，極貴氣的芳油一斤，來抹耶穌的腳用頭毛來拭；芳味到滿厝。有一個學生beh賣先生，是加碌人西門的囝名叫猶大；伊講，「啥事毋去賣chit ê芳油，通得著銀三十，來賑濟sòng-hiong人ah ？猶大講按呢，毋是beh照顧sòng-hiong人，不過是因為伊管hit ê錢袋， beh偷提所貯的銀項若定。
耶穌講，「出在伊， chit ê婦人人khǹg chit ê芳油，是備辦我埋葬的日的路用。因為sòng-hiong的人常常kap恁tī-teh ，我無常常kap恁tī-teh 。」耶穌koh講，「遍天下不論甚物所財，傳chit ê福音，掖的確講起chit ê婦人人的所行hō͘人記念。」
論chit ê婦人人得著耶穌的教示，雖然bōe比得十二使徒的好機會，總是伊的疼主比濟濟人khah贏， koh知耶穌的代誌比別人亦khah詳細。咱通知聽道理著認真細膩想，才ōe向望聖神的幫贊， ōe進步通達道理。若無，毋若bōe明白道理，驚了反轉ōe親像猶大，毋若家己bōe行好，亦毋歡喜別人好的所行。

耶穌上耶路撒冷，到伯法其倚Ka-ná山，就差兩個學生講，「恁去前面的鄉庄，就ōe tú著驢母縛teh ，有細隻驢saⁿ-kap tī-teh ，著tháu kā伊牽來。有人kap恁辯駁，就著講，「主beh用伊， in的確趁來放伊來。」按呢是應驗先知人的話講，「 Kā Sûn的查某囝講，的王到，溫柔騎驢， kap驢的細隻，就是驢仔囝。」學生隨時去，照命令來行，牽驢kap驢仔囝，將伊的衫lok tī頂面，扶耶穌上去騎。眾人用三舖路，有的剉樹枝舖tī路裡。前後眾人大聲叫講，「大衛的後裔，萬福氣ah ；託重主的名來的應該得著恩典； tī頂面萬福氣。」
耶穌入耶路撒冷，去殿裡，四界看chiah-ê物；才出去到伯大尼。明仔早起koh去殿堂， tī路裡枵，看見無花果樹，就倚近伊，但是無所得著， kan-ta葉若定；就kā樹講，「你的果子永永無koh結」，樹連鞭枯tâ 。
耶穌入殿趕hit內面做生理的人； chhia倒換錢的的桌， kap賣chíⁿ仔的的椅；毋准帶器具對殿裡過，指示人講，「聖冊kiám無記載講，的厝是稱呼做眾百姓祈禱的厝？恁反轉hō͘伊做賊岫。」
耶穌前bat一擺趕殿內做生理的人，到chit擺是第二擺。
青盲的，跛腳的tī殿裡就近耶穌，醫好伊。祭司長，讀冊人聽祂所講，看祂所行， koh看細囝o-ló耶穌，就生起怨恨，計謀beh害祂，但是毋敢，因為眾人奇怪祂的道理。
已經暗，耶穌出城。
耶穌hit時騎驢入耶路撒冷，顯明王的款式；實在毋是愛求體面，名聲，要緊是beh應驗攏總先知所讖語的代誌。
論祂到殿行嚴嚴的法度來趕做生理的人， koh引聖冊重重責備in ， hāmchit擺有兩擺。祂行按呢，足見祂有上帝的權。
Koh tī路裡有咒詛無花果樹，教示咱著誠實服事上帝來行好，毋通倚靠外皮的好看。

「有主人栽葡萄園，用籬笆圍伊，中央掘酒堀造塔，租hō͘作穡人，就去別所在。到果子熟的時，差伊的奴僕去就近作穡人收果子。作穡人掠伊的奴僕拍一個，害死一個，用石頭tìm一個。主人koh差別的奴僕，比代先khah濟，作穡人款待in猶原照舊。主人路尾差伊的囝，想講，的確ōe敬我的囝，作穡人看見hit ê囝，就偷議論講，是伊得家伙的囝；咱來害死伊，業就通佔。隨時掠伊，趕出園外害死伊。園主到， beh怎樣辦趕逐人？講，「的確beh剿滅趕逐歹人，將園來租別的作穡人，通照時納價錢。耶穌講，講，師傅頭所毋挃的石，成做厝角頭的石， che是主所成的，咱看見奇怪祂；恁kiám未讀mah ？我kā恁講，上帝的國的確搶恁，賞賜別的百姓， hō͘伊出果子。」
Chit ê譬喻本是指猶太人。上帝揀in做百姓，真好款待，差先知人濟濟教示， koh用舊約的聖冊賞賜in ， in無盡忠，辜負上帝的恩典，先知人濟濟hō͘ in歹款待，上帝的囝亦hō͘ in害死，上帝就拒絕in ，來揀外邦人做百姓。
Chit ê譬喻亦ōe指ta̍k代聽道理的人上帝hō͘咱極好的機會，咱若無乘機會來反悔，無趁道理來利益人，無歸榮光tī上帝，驚了上帝毋挃咱。親像耶穌苦勸以弗所教會的話，就是講，「你著記得對tah落有跋倒，著反悔親像起頭；若無按呢，我ōe緊緊到，遷徙你的燈火」

耶穌koh設譬喻kā眾人講，「天國親像人君替伊的囝辦婚姻的筵桌；差奴僕召所請的來赴筵席， in毋到。 Koh差奴僕講，所請的講，我筵桌已經辦好，牛kap肥的精牲已經刣啦，百項物攏便啦，通來赴筵席。 In毋越頭看，做in去，一個去田裡，一個去街市裡。 Iáu的掠奴僕凌辱害死伊。人君聽見，受氣差兵剿滅hia的鄉紳，燒lio去伊的城； kā奴僕講，的桌已經辦好好，所請的bōe堪得；恁通去大街路，不論所tú著，請伊來赴筵席。奴僕出去路裡，聚集所tú著好人，歹人，婚姻的筵桌人客坐到滿滿。人君入去看人客，看見一人無穿禮服，就kā伊講，來無穿禮服，啥事？人客靜靜。人君kā伊的奴僕講，伊的腳手，掠伊去tī外面烏暗的所在， tī hia有煩惱，啼哭，咬牙切齒的。」
Chit ê是hō͘咱通知，人無倚靠上帝所設立的囝耶穌，得著祂的功勞遮khàm咱的罪，就bōe得通享受永遠的福氣，親像hit ê人客無穿人君所備辦的禮服， bōe得通同坐筵桌一般樣。

有一日，耶穌tī庫房對面teh坐，看見眾人用銀納落庫房，好額的人納濟濟。有一個sòng-hiong的守寡人來納一釐若定。耶穌就kā學生講，「 Chit ê sòng-hiong的守寡人納落庫房比眾人khah濟。因為眾人是將有賰的錢財來納， chit ê守寡人就是將伊所有的攏總來納」，按呢算是全家業。
論題緣納hō͘上帝，無論濟少，要緊著學chit ê守寡人的盡心出力，按呢上帝就歡喜，親像聖經講，「恁題銀ta̍k人著照心所歡喜的，毋使憂悶，毋使勉強，因為上帝是疼hit號歡喜題的人。」
納錢hō͘上帝著照上帝所hō͘咱的氣力，上帝hō͘人濟濟，人反轉納少，聖冊算是親像做賊搶上帝的錢財。檢采上帝hō͘咱的氣力真小款，咱著納小可；若盡氣力，就毋使見笑，因為聖冊講，「人歡喜做，就得著接納，照伊所有，毋是照伊所無。」

耶穌出殿，學生對祂講，「先生請看chit間殿到才súi ？」耶穌講，「時beh到，無留兩塊石相疊，就是攏拆壞。」耶穌tī Kaⁿ-ná山，學生就來偷問講，「請kā阮講， tī時有chit ê代誌， koh你臨到， kap世間的末日有甚物兆頭？」耶穌就講，「 Tit-beh有濟濟人假我的名來，家己講是基督，來迷惑眾人。恁tit-beh聽交戰， kap交戰的風聲，國攻擊國，百姓攻擊百姓，飢荒，瘟疫，地振動，恁因為我的名ōetú著災難， hō͘萬百姓怨恨。有人beh厭賤拒絕我，總是吞忍到尾的人得著救。天國的福音得著遍傳tī普天下，然後末期到。」
耶穌亦教示祂的學生講，若看見耶路撒冷teh-beh滅無的兆頭，就著緊猛走閃避。然後約略四十年，耶路撒冷tú著羅馬國的人來剿滅， hit時實在真大悽慘的代誌，有人餓死，有人刣死，有人燒死，有人掠去釘十字架，有人掠去外國， tú著真濟艱苦，獨獨耶穌的學生記得耶穌所講的話，代先走閃避tī山內。
論末日，耶穌無講tī時，尚且是講無派胚，無張持的時忽然ōe到；所以應該謹慎來備辦，因為毋知主甚物時ōe到。

「天國通比並十個在室女，暝時kia̍h燈出去， beh迎接新囝婿，五個有智識，五個是戇。戇的kia̍h燈無備辦油；智識的kia̍h燈，器具油創便便。新囝婿延遷，攏總tuh-ka睡teh睏。半暝有聲叫講，到啦，著出去迎接伊。眾在室女隨時起來， koh眾in的燈。戇的kā有智識的講，「將恁的油分阮，阮的燈beh hoa ，有智識的講，恁阮攏總無到， khah好恁去飼裡來tah 。去貼的時新囝婿到，有備辦油的kap伊saⁿ-kap入，坐筵席，門就關。後來hiah-ê去貼油的來，就講， ah ，主ah ，請kā阮開。祂講，實實kā恁講，我m̄-bat恁。所以著謹慎，因為人主到， hit ê時日恁毋知。」
教會內有兩號的人，一號是真實的信，心內有聖神的恩典，所以主若到，便便通kap祂入天堂，享受永遠的福氣。 Koh一號，有名無真實信的人，心內無聖神的恩典，所以主到的時bōe得通kap祂入天堂享受福氣。後來設使迫切求主開門hō͘ in入，亦無chhái工，因為門已經關啦，所以人著親像有智識的備辦心，因為毋知主tī時ōe到。

耶穌koh講，天國是「親像一人beh去外國，召奴僕，將所有的交帶in 。有的得著銀五千，有的得著兩千，有的一千， ta̍k人照伊的才調；主人就去出外。領五千的去做生理， koh透五千；領兩千的，亦趁兩千；領一千的，去掘地收khǹg主人的銀。久久主人就倒來kap奴僕算賬，領銀五千的到，又koh帶五千講， hō͘我五千，我得著五千重倍伊。主人講，奴僕，忠厚ah ，你tī少的已經盡忠，我boeh用濟濟的託重你，通入你的主的快樂。領銀兩千的到講， hō͘我兩千，我得著兩千重倍伊。主人講， ah ，奴僕忠厚ah ，你tī少的已經盡忠，我beh用濟濟的託重你，通入你的主的快樂。領銀一千的到，講， ah ，我知你是嚴乏的人，未掖種的所在就beh收割，未掖散的所在就beh收入；所以我驚，收khǹg你的銀tī地裡， taⁿ你的原物iáu tī-teh 。主人講， koh貧憚的奴僕，你知我未掖種就beh收割，未掖散就beh收入；就應該將我的銀lok錢店，我到的時就得著本錢利息。就吩咐身邊teh徛的人講，搶提伊的一千銀， hō͘ hit ê有十千的；因為有的beh hō͘伊， hō͘伊有賰，無的連伊所有的亦beh奪伊。無利益的奴僕著趕逐tī外面烏暗的所在， tī-hia有哀慘，啼哭咬牙切齒。」
教會內的人ta̍k人有關係，不過有精差濟少若定。 Ta̍k人著照伊所得著的來歸榮光tī上帝，就通享受主永遠的福氣。毋通親像hit ê歹貧憚的奴僕，致到受趕tī永遠艱苦的所在。

耶穌用譬喻講攏總的人路尾著受審判，就講，「當人主得著榮光， kap攏總的天使到，坐祂榮光的位；萬百姓聚集tī祂的面前，隨時分開in ，親像顧羊的分綿羊離山羊；綿羊lok正旁，山羊lok倒旁。王就kā正旁的人講，對我的父受恩，通進前受福，就是對創造世間以來，替恁所備辦的。因為我枵，恁hō͘我食；我嘴乾，恁hō͘我啉；我出外，恁hō͘我蹛；我褪剝裼，恁hō͘我穿；我破病，恁照顧我；我tī監裡，恁好款待我。義的人應講， ah ，甚物時看見你枵，就hō͘你食？嘴乾，就hō͘你啉？甚物時看見你破病，抑是tī監裡，就好款待你？王就kā in講，實實kā恁講，已經行按呢款待我的兄弟第一細的一個，就是行伊款待我。 Koh kā倒旁的人講。受咒懺的，著離開我，去入永遠的火，就是因為魔鬼kap伊使者備辦的。因為我枵，恁無hō͘我食；嘴乾恁無hō͘我啉；出外，恁無hō͘我蹛；褪腹裼，恁無hō͘我穿；破病kap關監，恁無照顧我。 In應講， ah ，阮甚物時看見你枵，嘴乾，出外，褪剝裼，破病，關監，就無服事你mah ？」王就kā in講，實實kā你講，已經無行按呢款待趕逐第一細的一個，就是無行伊款待我。趕逐人受永遠的刑罰，義的人入永遠活。」
讀chit章通知人死了攏總著受審判；所以咱尚且活tī世間著代先備辦後來審判的代誌。檢采問，「著行甚物來備辦，才ōe穩當，毋使驚死後的審判？」就通應講，「著信倚靠救主，因為聖冊講，就得著救；毋信就定罪。」檢采koh問，「怎樣ōe知是誠實信祂？」應講，「著看有出力學祂的所行來趁祂攏總的教示á無。」咱若學救主的所行，趁祂的教示，真正做祂的學生，愛利益眾人。 Chit ê是憑據，是誠實疼主； tī審判的時的確hō͘主接納到永遠活。

耶穌釘十字架的日已經近啦。祂有一個學生名叫猶大，暗靜去問祭司長講，「恁beh hō͘我偌罪銀，我就將祂bōe hō͘恁。」隨時約銀三十，對hit-tia̍p猶大chhē機會通賣耶穌。
Hit時tú-á是逾越節，學生就近耶穌講，「你愛阮tī甚物所在替你備辦桌？」耶穌差彼得，約翰講，「恁著入城， ōe tú著一人kōaⁿ水瓶，著tè伊，去到入厝， kā hit ê主人講，講，我的時近啦，我beh kap學生tī恁tau守逾越節。」學生照主的話，耶穌所講果然攏應驗。 Hit ê-hng耶穌kap十二學生攏總到hia守節期。
Teh食逾越節的時，耶穌起來褪衫，用巾縖腰，倒水tī盆裡， kā學生洗腳；用所縖的巾kā in拭。耶穌beh kā彼得洗，彼得就講，「主ah ，我的確毋敢hō͘你kā我洗腳。」耶穌講，「我若無kā你洗，你就kap我無份。」彼得講，「主ah ，毋若我的腳，手kap頭殼亦著。」耶穌講，「人洗身軀以後若使洗腳，就攏清氣。恁是清氣，但是尚且有人未清氣。」耶穌知甚物人beh賣祂，所以講按呢。
學生bat相爭做大，所以耶穌tiâu持按呢行， hō͘ in知若beh最大著親像細，做頭的著親像差用。
koh再坐桌，耶穌心憂悶就講，「恁中間一人beh賣我。」學生相商毋知是講chī-chūi 。有耶穌所疼的學生坐倚祂的胸前，問伊講，「主是講chī-chūi ？」耶穌講，「我搵物hō͘伊食就是。」連鞭搵物hō͘猶大。
Teh食的時耶穌提餅祝謝，就peh破hō͘學生講，「提去食， chit ê是我的身軀，替恁放捒，恁著行按呢來記念我。」食了後，提杯亦是親像按呢講，「 Chit ê是新約的杯，因為我的血替恁流，才設立。」
Taⁿ咱做耶穌的學生teh守晚餐的時，應該著感恩的心來記念祂，通堅固向望祂的確賞賜聖神，用拍破的身軀kap所流的血，養飼咱心神， hō͘咱khah歡喜行天的路。

耶穌kap學生食晚餐了後，用濟濟項的道理教示in ； saⁿ-kap吟詩，才去Kaⁿ-ná山。 Hit-tia̍p主切意勸學生著結連tī祂， koh替in祈禱，將信祂的人交代上帝(約翰15 ： 17 ) 。 Tī路裡kā學生講，「今暝恁眾人beh放捒我，聖冊有記載，拍顧羊的，羊群就四散。我koh活了後， teh-beh代先恁去加利利。」彼得講，「雖然眾人放捒你，我到尾無放捒你。」耶穌講，「我實在kā你講，今暝雞猶未啼，你beh三擺講m̄-bat我。」彼得講，「我就若著kap你saⁿ-kap死，的確無講m̄-bat你。」眾學生亦是按呢講。耶穌kap學生到一所在，名叫克西馬尼， kā in講，「恁坐chia ，我beh進前祈禱。」隨時chhōa彼得，約翰，雅各kap祂去。耶穌憂悶就kā in講，「我的心極憂悶到beh死，恁tiàm chia kap我警醒。」耶穌小可進前，仆teh祈禱講，「我的父，若會得通免chit ê杯，就hō͘我毋使啉；但是毋是趁我所愛，是趁你所愛。」耶穌就近倚學生，看見in teh睏，就kā彼得講，「恁kiám bōe ōe kap我警醒？著祈禱，免得受迷惑，心神意愛，身軀軟弱。」 Koh兩擺進前到約量hiat石頭的遠，祈禱講，「我的父ah ， chit ê杯若bōe得通免得我啉，成你的旨意就好。」天使對天裡出現來贊祂的氣力。耶穌慘慼祈禱益發懇切，流汗親像血滴落地。祈禱soah ，起來到學生的所在，看in憂悶到睏去， kā in講，「啥事睏？著起來祈禱，免得tú著迷惑，賣我的人近啦。」 Teh講的時，猶大chhōa兵丁，用火把，用燈kap kia̍h器械來。猶大就近耶穌， kā祂唚嘴，眾人就知著掠tah落一個，因為猶大有出暗號講，「我kap伊唚嘴hit ê就是。」耶穌講，「猶大ah ，你用唚嘴賣人主mah ？」才問hiah-ê人講，「恁beh掠chī-chūi ？」應講，「拿撒勒的耶穌」耶穌講，「我就是。」耶穌一下講，我就是，眾人倒退跋倒tī土腳。耶穌koh問，「恁beh掠chī-chūi ？」 In koh講，「拿撒勒的耶穌。」耶穌講，「我已經kā恁講，我就是；但是beh掠我，其餘的人通hō͘伊去。」
眾人進前掠耶穌。彼得就拔刀割祭司頭的奴僕的耳仔。耶穌kā彼得講，「著收你的刀入鞘」 ；才去摸奴僕的耳仔，醫好伊。
耶穌對來掠祂的祭司，長老講，「恁來kia̍h刀kap槌仔親像beh掠賊mah ？我日日kap恁tī殿裡，恁無掠我，但是chit-tia̍p是恁的時陣，烏暗的權勢。」
兵丁，猶太的衙役，掠耶穌去縛，代先拖到亞娜，就是hit年祭司頭人偕亞發的丈人。
亞娜押送到偕亞發， tī hia讀冊人長老已經聚集。公會chhē濫糝干證攻擊耶穌，愛hō͘祂死； chhē無。後來祭司頭起來，問耶穌講，「你果然是上帝的囝基督， á毋是？」耶穌講，「你講就是；我kā你講， chit-tia̍p了後恁ōe看見人主坐tī大權能的的大旁駕天雲降臨。」祭司頭家己拆裂伊的衫講。「 Chit ê人僭權濫糝，乜使別物的干證？恁拍算怎樣？眾人講。「著hō͘祂死。」愛hō͘祂死，尚且hit時bōe定著，著聽候天光公會攏聚集才ōe 。 Teh聽候的時，人呸瀾tī耶穌的面，拳頭母拍祂，有人用手搧祂的嘴䫌講，「基督ah ，若做先知著講，拍你的是chī-chūi ？」

人拖耶穌到偕亞發的所在。彼得遠遠tè到芽毛，入去kap衙役坐，愛看代誌到明白。 Tī埕裡有人起火，彼得teh照火，有一個女婢看伊，就講，「 Chit ê人亦bat kap耶穌做堆。」彼得毋認， kā hit ê女婢講，「我m̄-bat伊。」 Tiap仔久koh有一人看見伊，講，「祂亦是祂的人。」彼得講，「我毋是。」 Koh半時久，又有一人出力講，「 Chit ê人實在bat kap耶穌做堆，因為是加利利的人。」彼得詈罵koh咒誓講，「你所講的話，我bōe曉得。」 Teh講的時雞就啼。主越頭看彼得，彼得記得主的話。啼的代先，你ōe三擺講m̄-bat我；就出去大啼哭。
讀指幾節hō͘咱通知犯代誌毋通倚靠家己的氣力，因為無穩當；親像彼得kā主講，「雖然到死亦無講m̄-bat你」 ；但是koh無偌久，就驚惶講白賊， koh咒誓講伊m̄-bat耶穌。彼得後來毋若知家己的軟弱，亦怨恨家己毋認主的重罪，大大反悔。彼得反悔罪的款式不止通做咱的看。

天光，祭司長，長老saⁿ-kap計謀攻擊耶穌，愛hō͘祂死；就縛來拖祂解送hō͘總督本丟比拉多。 Hit時bōe先生的猶大看見耶穌定罪就反悔，提hit ê銀三十個koh還祭司長，長老，講，「我賣無罪過的人的血，我有罪啦。」眾人講，「 Kap阮有甚物干涉？你家己著當。」猶大放hiat-ka̍k hiah-ê銀tī殿內，退去吊死，身軀跋倒，腹肚裂開，腸仔流出。
祭司長講，「用血架lok tī庫房毋合宜」，就用hit ê銀買一片地，做塚山來tâi出外人。人就叫hit ê地，。
論猶大賣先生， kiám無拍算耶穌ōe hō͘人定祂死罪；到看祂受定罪，就反悔；總是伊的反悔毋是親像彼得深深怨恨家己的罪求赦免；不過是知家己的所行有惹大受氣，就失志，攏毋敢向望上帝赦免伊。

天光，人拖耶穌解送hō͘總督比拉多，誣賴故意講，「阮看chit ê人是迷惑阮的百姓，家己稱呼做王禁人納稅hō͘偕撒。」比拉多問耶穌講，「你是猶太人的王mah ？」耶穌講，「是；但是我的國無屬tī世間。」比拉多就kā祭司長kap眾人講，「我看chit ê人無甚物罪。」大家益發出力告講，「祂是搖動百姓，猶太地遍遍去傳教，對加利利到chit位。」比拉多聽見加利利hit句，就知是屬tī希律所管轄，就送去交希律。
Hit時希律tī耶路撒冷。希律看見耶穌就大歡喜，因為bat聽見耶穌濟濟項的代誌，所以久久愛見祂；亦向望ōe看見祂行神跡。希律問濟濟項，但是耶穌無應一句。
祭司hiah-ê人徛teh告祂不止迫切。希律雖然是大官亦大犯法，就kap伊的兵戲弄耶穌，將彩色的衫kā祂穿；才koh送倒轉去交比拉多。
比拉多召祭司趕逐頭人kap百姓， kā in講，「恁將chit ê人解送hō͘我，講祂是擾亂百姓；我就將恁所告的代誌當面來審問，看攏無甚物罪。希律亦是按呢；伊看耶穌的所行，無一項ōe辦得死罪。」
Hit ê節期有例著放一個犯人，出在眾人所愛。 Hit時有一個出名的犯人名叫巴拉巴。比拉多問眾人講，「愛我放巴拉巴，抑是著放耶穌叫做基督？」人出聲講，「著除去chit ê人， kā阮放巴拉巴。」比拉多愛放耶穌，就koh再勸眾人，但是in叫講，「釘tī十字架，釘tī十字架。」比拉多到第三擺koh kā in講，「祂有行甚物歹，無看見祂有甚物死罪。」眾人捷捷講，「著釘tī十字架。」
比拉多的夫人差人kā伊講，「你攏毋通辦hit ê義的人，我今仔日眠夢的時因為祂有tú著濟濟艱苦。」
比拉多tī人的面前捧水來洗手講，「流chit ê義人的血毋是我的罪，恁著轉去。」百姓攏總應講，「祂的血歸tī阮kap阮的囝孫。」 Hit-tia̍p就放巴拉巴，將耶穌來拍。
兵丁辮刺仔做冕旒戴祂的頭殼，將紫色的袍hō͘祂穿， kia̍h蘆葦lok tī祂正手，跪tī祂的面前，戲弄祂講，「願猶太王平安」，就kā祂呸瀾，將hit枝蘆葦來sut祂的頭殼。比拉多chhōa耶穌出， kā人講，「著看chit ê人」，向望人ōe甘願放，但是益發講，「著釘tī十字架。」比拉多講，「恁家己chhōa去釘祂，我看chit ê人無罪過。」猶太人in講，「照阮的律例祂著死，因為祂家己講是上帝的囝。」比拉多聽見chit句益發驚；入去問耶穌講，「你對tah落來？」耶穌攏毋應。比拉多koh講，「你毋應我？ kiám毋知我有權ōe釘你，亦有權ōe放你mah ？」耶穌講，「若毋是對頂面賞賜，你攏bò權通辦我。」比拉多才愛beh放祂；猶太人大聲叫講，「人若講家己是王，是反叛偕撒。」比拉多就chhōa耶穌出去， kā猶太人講，「看恁的王。」眾人大聲叫講，「除去，除去，釘祂十字架，偕撒以外阮無王。」比拉多就將耶穌交hō͘眾人釘祂十字架。

耶穌背十字架出去；敢身軀厭僐擋bōe-tiâu ，就tú著古利奈的人名叫西門，眾人勉強伊背耶穌的十字架。 Tī路裡有濟濟婦人人替耶穌啼哭到傷心。耶穌越頭kā in講，「毋使替我啼哭，但是因為恁家己kap恁的囝兒盡通啼哭。」
行到一所在名叫各各他， tī hia釘祂tī十字架。耶穌講，「父ah ，眾人毋知所做，著赦免in 。」
有人用藥水beh hō͘耶穌啉，祂毋啉。
兵丁四人已經釘耶穌，就提祂的衫做四份分， ta̍k ê兵分一份。內面的衫頂下是規領織的。兵就拈鬮看chī-chūi得著。聖冊講，分我外面的衫，拈鬮我內面的衫，有應驗。
比拉多寫斬條貼tī十字架頂，用希利尼，羅馬，希伯來的字來寫講，人的王。祭司無歡喜，求比拉多著換字，寫講，稱呼猶太王。比拉多毋， kā in講，「所寫已經寫了。」
Hit日亦釘兩個犯人，一個tī耶穌的右旁，一個tī左旁。
有司官kap眾人譏刺耶穌講，「祂救別人；若做基督，上帝所揀的，著救家己。」兵丁亦戲弄，捧醋hō͘祂，講，「你但是猶太人的王著救家己。」
Kap祂吊teh兩個犯人，一個譏刺講「你若做基督，著救家己kap阮。」 Hit ê第二的責備第一的講，「你相同受罪怎樣毋驚上帝？咱受罪是功勞因為所受是合咱的所行；但是chit人的所行無一項毋著。」就講，「耶穌ah ，你得著你的國來的時，著記得我。」耶穌講，「我實在kā你講，今仔日你的確kap我到樂園。」

釘耶穌tī十字架的時，是頂晡九點釘到下晡三點鐘才死。耶穌的老母kap老母的姊妹革琉巴的某馬利亞， koh末大粒的馬利亞近倚耶穌十字架teh徛。耶穌看見祂的老母kap所疼的學生teh徛，就kā祂的老母講，「 Chit ê是你的囝。」 Koh kā學生講，「 Chit ê是你的老母。」對hit時學生chhōa伊tò去。
對日晝到三點，遍地烏暗。耶穌大聲叫講，「我的上帝，我的上帝，啥事放捒我。」後來耶穌講，「我嘴乾。」人用醋浸海絨，縛tī蘆竹hō͘祂啉。耶穌受醋講，「代誌明白啦。」 Koh大聲講，「父ah ，我將我的神魂託重你。」講了，氣就斷。忽然殿內的帳圍對頂面到下面裂做兩旁；地動，石磐破裂；墓開，就已經過身的聖徒濟濟koh起出墓。
百總kap saⁿ-kap看守耶穌的，看地動kap所經過的代誌真驚，講，「 Chit ê真正是上帝的囝。」

耶穌釘十字架的日是咱的拜五。猶太人的安息日是咱的拜六，逾越節內的安息算是大安息，所以猶太人不止毋愛身屍hit日挂tī十字架，就求比拉多吩咐兵丁去摃折釘tī十字架的人的腳骨， hō͘ in khah緊死，通連鞭放身屍落來。兵丁去，將saⁿ-kap釘的人一個一個摃折腳骨。到耶穌，看見祂已經死，就無摃折祂的腳骨，獨獨用鎗鑿祂的胸脇；血水攏流出來。聖冊所講，「祂的骨無折」， koh講，「人beh看in所鑿的」有應驗。 Teh-beh暗，有富人就是亞利馬太的人，名叫約瑟，做尊貴的議事，欣慕上帝的國，是耶穌的學生；總是驚猶太人，常常家己隱khǹg ， taⁿ好膽入去見比拉多，求耶穌的身屍。比拉多允伊，隨時去收身屍。 Koh有尼哥底某， bat暝時就近耶穌的人，帶沒藥交蘆薈約量有一百斤來。 Chí兩人將耶穌的身屍用幼布摻香料來包， hē tī石鑿的墓， kō大塊石that墓門，就去。 Hit ê墓是約瑟的。聖冊有記載講，「耶穌死了kap富人saⁿ-kap埋葬」，按呢有應驗。
眾祭司長，法利賽人聚集見比拉多講，「阮記得hit ê騙人的活的時bat講，日後我koh活，所以來請你吩咐著三日顧守hit ê墓；驚了祂的學生暝時偷祂，講祂對死koh活。」比拉多講，「 Hō͘恁把守的兵，做恁去盡心堅固守。」隨時去顧守hit ê墓，封石設兵。
對加利利kap耶穌saⁿ-kap來的婦人人幾若個看hit ê墓， sòa看是怎樣葬hit ê身屍；倒轉去備辦香料kap香油；安息日照誡律來歇。

猶太人的安息日了後，七日的頭一日，就是咱現在的安息日，拍昲光的時， hiah-ê婦人人帶所備辦的香料到墓。 Tī路裡saⁿ-kap講，「 Chī-chūi-áōe替咱徙開墓門的石？」因為hit塊石嶄然大。遠遠teh看，看見石已經徙。入墓看見一個少年人坐tī正手旁，穿白衫，婦人人真奇怪。少年人講，「莫得奇怪；恁kiám毋是chhē釘十字架拿撒勒的人耶穌？祂已經koh活，無tī chia啦，通來看埋葬的所在。著去kā祂的學生kap彼得講。」去報的人的中間，一個就是末大粒的馬利亞。
彼得kap約翰聽見chit ê消息，就走去墓裡。約翰代先到， àⁿ-teh看，看幼布tī-teh 。彼得路尾到，入去墓裡看見幼布tī-teh 。有包頭殼的巾無kap幼布tī-teh ，是另外疊一位。 Hit時學生tò去。馬利亞徛tī墓外啼哭。啼哭的時， àⁿteh看墓內，看見兩個天使穿白衫坐tī耶穌埋葬的所在，一個tī頭殼，一個tī腳裡。天使講，「啥事啼哭？」馬利亞講，「人提我的主的身屍，毋知hē tī佗落？」講了越頭看見耶穌teh徛，毋知是耶穌耶穌問伊講，「啥事啼哭？你chhē chī-chūi ？」馬利亞拍算是顧園的人，就kā祂講，「但是你扛lok tī佗落，求你kā我講，我beh去收。」耶穌講，「馬利亞。」馬利亞越頭講，「 Lia̍p-pho-nî 」， (意思就是先生) 。耶穌講，「著去kā我的兄弟講，我上天見我的父，就是恁的父，我的上帝，就是恁的上帝。」馬利亞將看見耶穌，並kap耶穌講話，去kā學生講。
後來耶穌tú著hiah-ê婦人人， tī路裡亦kā in講，「願恁平安。」婦人人進前抱祂的腳，拜伊。耶穌講。「莫得驚，做恁去報我的兄弟知通去加利利， tī hiaōe見著我。」
婦人人tò去的時，把守墓的兵入城將趕逐代誌報祭司長知。 In kap長老saⁿ-kap議論，用濟濟銀hō͘兵講，「恁著講， teh睏的時，伊的學生暝時來偷祂去。設使總督聽見，阮就勸伊hō͘恁無事。」兵丁領銀，照in所吩咐來行。

耶穌koh活hit日有出現hō͘彼得看；亦hit一日有兩個學生去Í-má-ngó͘ ，兩人saⁿ-kap講所經過的代誌，耶穌近倚kap in saⁿ-kap行。學生迷惑bōe認得。耶穌講，「恁行的時saⁿ-kap談論是甚物代誌，才有憂悶的面色？」一人講，「你tī耶路撒冷kiám是單身來歇，也毋知近日所經過的代誌mah ？」耶穌講，「甚物代誌？」 In就講，「拿撒勒人耶穌的代誌：祂做先知人， tī上帝kap眾百姓的面前，所講，所行，齊全好，但是咱的祭司長，有司官解送祂，擬死罪，釘祂tī十字架。 Chit ê人阮平素有向望beh贖回以色列的百姓；毋若按呢， koh chit ê代誌已經成有三日；阮的中間幾若個婦人人hō͘阮不止楞愕，是in早起透早去墓裡bōe看見hit ê身屍，倒來講有看見天使出現， kā in講耶穌koh活。阮幾若人去墓裡，果然tú著親像婦人人所講的話，總是無看見耶穌。」
耶穌講，「無知的人ah ，怎樣毋信先知人所講的話，亦心到才鈍？基督受害才得著榮光， kiám毋是應該？」 Hit tia̍p耶穌對摩西起，以及趕逐先知人，凡若聖冊所記載家己的代誌的，攏總詳細解明。
近倚所去的鄉社，耶穌ná親像beh行khah遠；兩人強留祂，講，「時已經晏，日beh落，請kap阮saⁿ-kap歇」 ；耶穌就kap in歇。坐桌的時，耶穌提餅祝謝，就peh破hō͘ in 。兩人目睭光， ōe認得耶穌，忽然無看見。就saⁿ-kap講，「祂tī路裡對咱講話，開拆聖冊的時，咱的心kiám無熱mah ？」即時起身tò去耶路撒冷； tú著十一的使徒kap同伴的人做堆teh講，「主真正koh活hō͘西門看見。」 Chí兩人亦將路裡所tú著， kap peh餅認得耶穌，趕逐代誌來講。 Teh講的時，耶穌徛tī in的中間講，「恁眾人平安。」講的時，將手kap胸脇hō͘ in看；學生看見就歡喜，尚且無信來奇怪。耶穌就講，「有物通食á無？」 In hō͘祂，耶穌當in的面前食。就講「摩西的律例kap先知人的冊， kap詩篇所記載指我的代誌攏總ōe應驗，我平素kap恁tī-teh的時bat講。」 Hit tia̍p耶穌就開in的心竅， hō͘ in ōe通達趕逐聖經。

耶穌出現hō͘眾學生看， hitē- hng多馬無tī-teh ，後來倒來，眾學生用主koh活的代誌kā伊講。多馬講，「無hō͘我看見祂的手中央所釘的跡，用chńg頭仔探看祂的跡，用手探看祂的胸脇，我也毋信。
過八日學生koh聚集，就是咱現在的安息日ē-hng ，多馬tī-teh ，門已經關，忽然看見耶穌徛tī中央講，「恁眾人平安」，就kā多馬講，「伸你的chńg頭仔探看我的手，用手探看我的胸脇，應該著信，毋通憢疑。」多馬看見真正是耶穌，就講，「我的主，我的上帝ah 。」耶穌講，「多馬ah ，你看見才信，無看見來信， hit號人有福氣。」
咱現在的拜六日tī舊約的時陣是安息日，咱的主耶穌的身屍hit日規日歇tī墓內，到bîn-ná-chài天光，就是七日的頭一日，主koh活對墓裡出來，出現hō͘幾若人看見。到ē-hng時眾使徒聚集，主出現tī in中間祝福in 。 Koh過一禮拜，猶原是七日的頭日，使徒koh聚集，主koh再出現tī in的中間。對hit tia̍p了後，新約的教會常常守七日的頭日最聖日叫做主的日，咱的禮拜日就是。

後來學生去加利利，到耶穌所講的山。有一下昏，七的學生去加利利海討魚，通暝討無。天tit-beh光，耶穌徛tī岸裡，學生毋知是耶穌。耶穌講，「細囝ah ，有物配無？」應講，「無。」耶穌講，「拋網tī船的正手旁通得著。」一下拋， che網提bōe得起，是因為魚濟的緣故。約翰kā彼得講，「是主啦。」彼得聽見是主，縖伊的衫，跳落海。其餘的學生坐船仔拖漁網到岸裡。上岸看見餅，燒火炭的頂面有魚。耶穌講，「 Tú-á掠的魚提幾尾hō͘我。」彼得去拖網上岸，貯大尾魚算有一百五十三尾，魚雖罔濟，網bōe裂。
耶穌講，「來食。」耶穌提餅hō͘眾人，魚亦是按呢。
食soah ，耶穌kā彼得講，「約拿的囝西門，你比趕逐眾人khah疼我mah ？」彼得in講，「主ah ，知我疼你。」耶穌講，「照顧我的羊羔。」 Koh講，「約拿的囝西門，你疼我無？」彼得應講，「著；主知我疼你。」耶穌講，「照顧我的羊。」就koh講，「約拿的囝西門，你疼我無？彼得看三擺問，就憂悶講，「主無一項毋知，知我疼你。」耶穌講，「照顧我的羊。我實在kā你講，少年的時，縖腰帶出在你行，到老ōe伸手hō͘人縛，拖到毋愛去的所在。」講按呢是指彼得ōe怎樣死，來榮顯上帝。耶穌koh講，「 Tè我。」
耶穌一擺出現hō͘五百外人看見。後來hō͘雅各看見。路尾擺耶穌chhōa學生到Kaⁿ-ná山，對hia上天。 Hit時耶穌命令使徒講，「莫得離開耶路撒冷，著聽候父所應允，就是恁對我所聽見，是約翰用水行洗禮，獨獨恁無偌久就beh領受聖神的洗。」
耶穌一擺kā使徒講，「天地攏總的權交付我；恁去招萬國的人做學生，用父，囝，聖神的名行洗禮；教示in守我所命令恁的， koh我常常kap恁tī-teh ，到世間的路尾。」
第99章耶穌上天(路加24 ： 50 ， 51 ；馬可16 ： 19 ；使徒行傳1 ： 6 － 14 )
耶穌tit-beh離開學生上天， hit時kā in講，「聖神降臨的時，恁就有才能，亦因為我tī耶路撒冷來做干證，亦tī通猶太國，撒馬利亞的地方，到不止極遠的所在，攏做干證。」
耶穌講soah ，上天；眾人kia̍h頭看見，有雲遮著，就看耶穌無見。
眾人詳細teh看天，有兩人穿白衫徛tī祂的身邊就講，「加利利人ah ，啥事kia̍h頭看天teh徛？ Chit ê耶穌離開恁上天，照恁所看見按呢上天，後來的確beh按呢落來。」
使徒對Kaⁿ-ná山tò去耶路撒冷，到，就peh上樓頂，一心專務祈禱。 Hit時學生聚集有約略百二人， tī in的中間有幾若個婦人人，耶穌的老母馬利亞， kap耶穌的兄弟亦tī-teh 。
Koh十日有得著耶穌所應允的洗，就是聖神的感動。使徒講道理，濟濟人歡喜接納伊的話來領洗禮， hit日加添三千人。大家歡喜o-ló上帝，主將得救的人ta̍k日加添tī教會。
對耶穌上天的日到taⁿ ，教會ná大，毋若tī猶太國， ta̍k邦國亦有。

馬利：阿兄，你為要慶祝聖誕預備好了嗎？
3 .是，總是，是聖誕禮物。
5 . Heⁿ是哥哥要hō͘我的聖誕禮物呢！
7 . Eⁿ he是阿兄leh 。
9 . M̄是，是阿兄ê事(叔父進入) 。
11 .阿叔，你甚麼時候來？阿叔，你的聖誕禮物是什麼？
13 . M̄是，是阿叔要hō͘我的聖誕禮物。
15 .阿叔， he是阿兄在想ê leh 。
19 .哈…阿叔，是笑社會嗎？
24 .阿叔，是真正有看見的不是？
25 . (信雄和馬利倚去看，阿叔之手所指的)
27 .阿叔，那個是救世軍的兵丁呢！
32 . Hò͘ ！夯樹仔，似乎很重hoòⁿ 。
35 .我也要睡覺了(伸圇哈肺) ，也很愛看聖誕老人。
38 .阿兄ah襪仔kā伊吊在那裏。
40 .咱無火爐， kā伊放在桌子上。
( 2人換睏，伊就入去睏，睡一點了)
41 . ah ， sòa bē記得祈禱。 ( 2人起來跪在床上一下á ，再休息。肅靜的音樂)聖誕老人ûn-ûn-á夯樹入來，四邊看一看) 。
49 . M̄-thang隨時kāi放去。
51 .聖誕禮物真多ah 。
53 .聖誕老人多謝(一起跳舞，以樹為中心，大家手牽手，圍樹聽曲聲而跳舞， teh跳ê時. B . ê紅衣自然放其脫下，真心適) 。
55 . Eⁿh你是梅姐ah 。
59 .我mā是。
62 . Ah ，你聽，鐘聲在鳴了。 (大家靜聽來訪的鐘聲)
64 .來了~~
66 . Khah緊hō͘看覓。

2 .信雄，你是講要在主日學作的嗎？
4 .是你要hō͘我的聖誕禮物嗎？
6 .你在講祝聖誕，都是想欲得聖誕禮物o͘h 。
8 .怎麼那是你的事lah 。
14 .阿叔，馬利，每日都只有在想要得著聖誕禮物。
17 ，阿叔！什麼？
21 .哈… … 。
23 .阿叔，聖誕老人是真的有的嗎？
25 . （信雄和馬利，倚去看，阿叔手所指的）
29 . Tī佗位~~ ？
31 . Sáⁿ ，阿叔，那位是阮老爺今晚將往買聖誕樹的呢。
34 . （伸一下圇） ah真愛睏，總是，也很愛看著聖誕老人。
37 .要去休息了嗎？
39 . Nā是西洋式是吊在火爐頂 lah 。
48 .阮lia̍h-tio̍h lah 。
50 . （目睭轉踅看四圍） ah 。真siú ah 。 ~~
52 .聖誕老人多謝！
54 . Ah ！你是老爺lah 。
58 .我以為是真的聖誕老人。
61 . M̄是án-ni ，其中真的聖誕老人，能來也無的確
65 .聖誕老伯ah ，你拿聖誕禮物來了嗎？
68 .這個聖誕老人，馬是假的，你看伊ê後面，伊所穿ê洋服是阮阿伯ê衫， hō͘阮看見lah ， hō͘阮認著了。

10 .叔父，你們是在講什麼？
12 .你是要hō͘我聖誕禮物是無？
16 .這樣好~~誰同樣也要得聖誕禮物。阿叔mā-ài從你們得著聖誕禮物。但是最近，社會方面也都是這樣， m̄-kú今年，不能得著了胡。
18 . （手挲頭殼）就是這樣了~~就是每月不能按所預定的收入在錢袋á內lah 。
20 . Hioh~~就是án-ni 。哈… …
2 .不是，都是好笑的事，是因為社會真景氣，在困難的人很多~~
不是我們沒有聖誕禮物而已，就是當送聖誕禮物hō͘那些可憐的人的樣子。
這る情，沒去告訴聖誕老人，不行ho͘h 。
25 . ho͘h … káⁿ是oh ，聖誕老人是各處都有！ （阿叔，去窗邊看外面）講來了，在那裡~~ ，
26 . Ho͘h在那裡，那個戴紅帽的，站在那個鍋邊hoòⁿ ？就是那個。 （阿兵哥呢）
28 . Ah …是按呢ho͘ⁿh ！是從那邊來著hit- ê lah~~
30 . Ho͘h hit-ê白頭髮的老人lah 。
33 . Hò͘ ，按呢o͘h ，和那個白髮的聖誕老人很似的， hoòⁿ ？
36 .愛睏ka̍h ，來去睏，但是襪仔， m̄-thang bē記得kā伊吊leh 。再等一下，看聖誕老人來不來，但是今天晚上能夠看見，聖誕老人， m̄真好，也許來去休息吧！
70 .是我~~我是要來試驗lín ，看lín大家有愛心，有親切， ē體貼sàn-hiong艱苦ê人。 Á-bē ， nā有nā會，大家都是，聖誕老人。我要將lín ê禮物the̍h來去hō͘艱苦人。大家來唱歌，唱完了我就要去。

42 .聖誕老人A 『要放在哪裡比較好呢，著放在這裡好
（站在房子的中央，入來手拿著雞毛筅kah掃帚。 ）
47 .為著要找伊，也找kah半小死。
（ . B . ，裝飾，掛額。室內，裝飾hō͘伊預祝聖聖誕的樣子在桌子上放襪仔kah ST禮物等等，信雄和マリ一齊睡醒愛睏面~~在看。 2人忽然hoah 1聲，講a̍t ，跳起來。 2人lóng攬óa去身軀，，驚1下beh走出去。信雄跳起來去kā in chhōa tò- tńg來。 .人相攬óa來。 ）
（ . B . 。裝飾樹掛額， 1間室內裝飾hō͘伊祝聖誕的款式tī桌上放襪仔kah禮物等等。信雄和マリ一齊睏醒，愛睏面~~在看。二人忽然hoah 1聲講a̍t ， sòa跳去來2人lóng攬óa去。的身軀。驚一下beh走出去信雄跳起來去kā in chhōa tò- tńg來。人相攬óa來。 ）
48 .信：阮lia̍h-lia̍h 。
49 . マリ ： m̄-thang收時kā伊崩去。
50 .信： （目睭tńg-se̍h看四圍） ah真siú ah~~
51 . マリ ：禮物真多ah ！
52 .信：老人多謝。
53 . マリ ：老人多謝，一起而跳舞。
（用聖誕樹為中心，大家手牽手圍樹聽曲聲而跳舞teh跳ê時. B . ê紅衣自然放其脫下，真心適。 ）
54 .信： ah ！你是老爺lah 。
55 . マリ ： eⁿh你是梅姊ah 。
56 . ：我就是長吉ah 。 （ 2人一時忙然。奇怪）
57 .老爺：我就是主人。和太太saⁿ- kap講lán來裝飾內面hō͘伊真súi 。
58 .信雄：我以為是真的是老人。
59 . マリ ：我mā-是。
60 .梅花：講，阮m̄是真的ST老人。 He是lín爸爸媽媽。
61 .信： m̄-是án-ni ，其中真的老人ē來iābô的確。
62 . マリ ： ah ，你聽見鐘聲在鳴了。 （大家靜默而聽來訪的鐘聲） 。
63 . ：開門~~ ！
64 . マリ ：來lah~~ 。
65 .信：老伯oh 。你the̍h ST禮物來lah是m̄ ？
66 . マリ ： khah緊hō͘阮看覓。
67 . ： m̄是我m̄是the̍h ST禮物來。 Lín看覓。 （ Tùi肩頭等放1 ê空袋子落來） che是空袋lah ，我是beh來kā lín the̍h ST禮物。大家知道了嗎？
因為大家m̄知ê時陣。有真濟sàn- hiong艱苦ê人， hiah-ê人tī困苦無thang食ê時陣。 Tī太苦的時，母子，相攬去跳運河死ê人是bē少lín知ê 。
（大家聽了sòa靜靜有ê teh拭目屎，有ê the擤鼻水。 ）請lín分lín ê ê歡喜來去hō͘ hiah- ê人。
（大家靜靜ê時陣，信雄、 マリ大家面相看，後來tùi樹頂所吊ê物件the̍h落來khǹg tùi伊ê空袋子內落去。其餘ê人也將in ê禮物， the̍h去kā伊hē落去。 ）
 謝謝你們！ Hiah-ê可憐ê人tùi lín ê親切，來得著ê恩惠。所以請lín看覓。
（親像背真重的袋仔beh lì-khì有in去ê款式）
68 .信：此老人mā是假的。你看伊ê後面所穿ê洋服。是阿叔ê衫， hō͘阮看見lah 。 （ マリ將紅衣kā伊khiú落來。 ）
69 . マリ ： Ah是阿叔ah lah 。
70 .叔父：是我。是我，我是要來試驗lín看lín大家。有疼心有親切之人大家lóng是。我要把lín ê禮物拿來去hō͘艱苦人，歌唱了我就要去。

43 .老人B ：厝內來kā伊掃hō͘伊清氣。 ( teh掃ê時，入來背一包的大包東西)
45 . Tio̍h hiah-ni̍h chē o͘h ！
60 .講，阮都不是真的聖誕老人。都是lín爸爸媽媽。

人物：信雄、馬利、聖誕老人A 、 B 、 、 、安梅女、長者、叔父
準備：孩子室。正面窗。窗下向合桌。冊箱，冊箱頂囥冊包，吊帽仔等物，室內一方囥寢台，信雄和馬利相向倚桌談話。
1 、馬利：阿兄，你為慶祝聖誕備辦好了嗎？
2 、信雄：你是說在S . S .作的嗎？
3 、馬：是，總是是聖誕禮物。
4 、信：是你要給我的聖誕禮物嗎？
5 、馬： Heⁿ是阿兄你要予我的聖誕禮物ne 。
6 、信：你在說祝聖誕，都是想愛得聖誕禮物o͘h 。
7 、馬： Eⁿ彼是阿兄咧。
8 、信：按怎彼是你的代誌啦。
9 、馬：毋是，是阿兄的事。 （叔父進入）
10 、叔父：恁是相合teh講甚物！
11 、馬リ ：阿叔你tī時來！阿叔你的聖誕禮物是甚物？
12 、阿叔：是要予我的禮物是無？
13 、馬：毋是，是阿叔kan- ta要予我的聖誕禮物。
14 、信：阿叔， マリ逐日攏teh想欲得著聖誕禮物。
15 、 マリ ：阿叔he是阿兄teh想的咧。
16 、叔：按呢好~~ 。愛禮物誰也同樣阿叔mā愛tùi恁得著禮物。總是遮久仔，社會方面也都是按呢。 M̄-kú今年無同lo͘h
17 、信：阿叔，是什麼？
18 、叔： （手娑頷頸)就是按呢啦~~ 。就是每月beh收入錢袋仔的攏袂làng啦。
19 、 マリ ： Ha  ！阿叔是笑社會ho͘ⁿ ？
20 、叔： Hioh就是按呢， Ha  ！
21 、信： Ha  ！
22 、叔，毋是攏thang好笑的事，是因為世上真不景氣， teh困難的人真濟真濟，毋是咱無禮物nā-tiāⁿ ，是著送禮物予hiah-ê可憐的人的款，這事無來去kā老人講bē用得ho͘ⁿ 。
23 、信雄：阿叔，老人是真正有是無？
24 、 マリ ：阿叔，真正有看見的事是無？
25 、叔： Hò͘敢是o͘h ，老人tī逐所在攏有〈叔.去窗仔腳看外面。 ）來落。 Tī- hia lo͘h 。 Tī- hia 。 （信雄和マリ倚去in阿叔的窗仔邊看in阿叔的手所指的。 ）
26 、叔： Ho͘h tī- hia彼個戴紅帽的，站在那個鍋邊hoōⁿ就是彼個~~ 。
27 、 マリ ：阿叔彼個是救世軍的兵丁ne 。 （阿兵哥neⁿ )
28 、叔： Ah~~是按呢ho͘ⁿh ，是tùi hit爿桌來彼個啦。 Hit- ê啦。
29 、信： tī佗位。 tī佗位？
30 、叔： Ho͘h彼個白頭毛的老人啦。
31 、信：啥！阿叔he是阮作爺下昏beh去買St樹的neⁿ 。
32 、 マリ：Hò͘,夯樹仔.真重hoòⁿ 。
33 、叔： Hoòⁿ按呢o͘h 。 Kah hit白頭毛的老人kài相像hoòⁿ ？
34 、信： （伸一圇咧) ah ，愛睏kah 。總是真愛看見老人啦。
35 、 マリ ：我mā愛睏。起來啦。也真愛看老人，總是襪仔愛睏kah來去睏ah 。
36 、叔：毋通bē記得kā伊吊咧。 Koh霎仔久老人看會來抑袂？總是下昏會通看見老人毋真好。若無來去hia睏。
37 、信： Beh來去睏啦haⁿh 。
38 、 マリ ：阿兄ah ！襪仔kā伊吊tī佗位？
39 、信：若是西洋是吊tī火爐頂啦。
40 、 マリ ：咱無火爐來kā伊囥tòa桌頂。 （ 2人換睏伊就入去睏。倒一下仔咧。 ）
41 、 マリ ： Ah ！續bē記得祈禱。 （ 2人起來跪tī眠床的款式一下仔。 Koh倒落去。靜kha- tha音樂。 ） （ （ san-ta ）勻勻仔夯樹入來。四面看看咧。 ）
42 、 san-ta A : 「 Beh chhāi tòa佗位較好！ mh！ ah囥tòa hia好。」 （徛tī厝的中央。 san-ta B入來。手the̍h雞毛筅
43 、 san-ta B ：厝內來kā伊掃予伊清氣（ teh掃的時san-ta入來。背一包的大包物。 ）
44 、 san-ta ： ah~~真重~真重。 （大包物就囥予落來。 ）買好多東西。
45 、 san-ta B ： O͘h ！ hiah-ni̍h濟o͘h 。 ！
46 、 san-ta ： O͘h 。掃地也掃kah hiah清氣ah 。 （看過A hit- pêng老阿伯ah也真著磨。樹枝也結kah hiah súi 。 )
47 、 san-ta A ：為著beh找chhōe也chhōe kah半小死。

東方ê故事
漢文翻譯白話

在早支那分做列國的時，楚國恭王kap晉國厲公tī鄢陵的所在交戰；楚兵大敗，恭王一目著傷。伊領兵的總司令官名叫子反，心內不止煩惱。毋過伊一個癖真毋好，就是愛食酒；若食酒就睏規暝規日；因為出軍，所以禁酒。伊有一個奴僕，名陽穀，不止gâu款待伊，真gâu疼伊的主人，看見子反煩惱到按呢，想伊平素愛食酒，就捀一大甌，當眾人的面前騙伊講是茶。子反一下鼻就知叫是酒；就想，這是陽穀疼我，所以創酒騙講是茶，來予我食。伊就kā伊啉落去，閣叫捀茶來。陽穀猶原將酒予伊；無想一甌過一甌；食了續大醉，倒tī帳棚內，睏到不知天地。
楚恭王想隔日欲閣kap晉國交戰；就差人去請子反來參詳；啥知子反酒醉若死一般樣。就想家己也著傷，專靠子反一人；今伊按呢，欲thài會閣交戰得？姑不將透暝抽兵tò去。就將子反交託一個真gâu射箭的人，名叫勇由基，來保護伊，驚了予晉國掠去，就真凌辱。到隔日的日欲晝，子反酒醉精神，才知chiah-ê代誌，就講，陽穀害我，陽穀害我；我thài有面通閣見我的王？就家己自盡來死。
照按呢看，子反的奴僕陽穀，捀酒予子反食的時，並無半點欲害子反的意思；不過因為子反平素愛食酒，所以將酒予伊食，愛得伊歡喜，算是出tī疼痛的心；無料子反竟然因為按呢來誤大事，續了生命。現時的朋友常常勸人食薰啉酒， kiám毋是猶原出tī好意？毋過後來因為hit-ê人續tiâu薰袂改得，致到傾家蕩產；抑是因為酒醉來漏出代誌， kiám毋是好意變成歹意啦？所以真心疼朋友的，攏著出tī仁愛，毋通出tī溺愛；但是溺愛，就無算是真疼痛。箴言有講，「疼囝兒的，就是害囝兒，」也是chit-ê意思。

宋國有一間酒店，酒也真好，價錢也公道，接接人客也真慇勤，招牌也掛到懸懸。總是攏無人買，甚至酒也排到sòa酸去。店主人想了真奇怪，就問伊的朋友講，這是甚麼緣故？伊的朋友講，驚恁的門口hit隻狗太惡。店主人講，狗惡按怎樣會予酒無生理？伊的朋友講，狗惡人就毋敢去恁遐。後來店主對外面差一個gín-ná提錢捾酒瓶，欲來搭酒； hit隻狗果然走jip ，欲去咬伊。 Hit ê gín-ná驚一下，走到尾仔直去；才知酒ê無人搭，是為著按呢的緣故。
今耶穌的道理，袂講得毋是好的道理，也袂講得是無公道，也袂講得無用好禮接接人，也毋是無有好的招牌；毋過猶有人毋敢倚來。一個緣故雖然會講得是無受聖神的感動，總是hit中間，也袂免得有淡薄是親像hit號惡狗的阻擋。
所以凡事著家己做好所行的模樣， tī教示著端莊無邪，言語端正無通嫌，予對敵家己見笑，無tè通講咱的歹(提多2 ： 7 ， 8 )

兩千年前中國有一個人，複姓西門，單名叫霸，做鄴城的縣官。當伊去接任的時看見hiah- ê人煙真稀微，百項事攏荒廢；伊就查考hit-ê原因。查了就知遐有一種的歹風俗，就是一個尪姨teh作怪。因為在hit所在有一條河逐年徛秋的時河水就漲起來，致到淹著hiah- ê人的田園厝宅損失真濟。 Hit ê老尪姨生出謠言講河神teh受氣，著用物來祭獻；也著將一個袂出嫁的查某gín-ná妝媠媠，將蘆竹縛做船予伊坐，才kā伊放予水流去；流無偌遠就沉落去，號做送予河神做某。逐年攏著按呢。閣遐有三個老大，也kap hit-ê尪姨鬥空；若看見有一個較好額的人， in就講伊的查某囝會用得做河神的某。 Hiah-ê好額人顧著伊的囝，就將錢銀來買囑in ， in就轉舌關講，河神毋tiⁿh8 chit-ê ，是愛hit-ê 。所以致到好額人攏搬去別所在；賰hiah-ê sòng-hiong人。又閣逐年有水災，所以百姓真艱苦。
西門霸已經知是按呢，想若欲用嘴講是無路用，因為眾百姓迷信真深，袂免得會用無情理的話來辯論。就吩咐三個老大講，若欲送查某gín-ná予河神做某的時，我也欲來去拜伊；逐個講，好。
到hit-ê時， hit三個老大果然來請西門霸去看。行到河邊的時，看見káng千人oe-oe khoeh-khoeh teh聽候。閣霎仔久才看見hit-ê老尪姨來，有四個徒弟跟隨伊；家己掠做伊是替神辦事，不止驕傲的款。閣看hit-ê欲予河神做某的查某gín-ná ，生做也平常。西門霸就召hit-ê老尪姨來kā伊講，我看chit-ê查某gín-ná無甚麼媠，聽候我揀一個較標緻的才kā伊送去，請你將我的話去kā河神講。就無容允伊加講話，叫兩個跟人kā伊掠起來填落河裡；伊本身也裝做真信的款，整頓衣冠，用虔誠來徛tī河邊，聽候伊倒轉來回覆。
到有霎仔久，無看見hit-ê老尪姨倒轉來，就對眾人講， Chit-ê老人做代誌真慢，到今猶未倒轉來。就叫兩個少年的尪姨來， kā伊講，恁師母較老啦，做代誌真慢，你去問伊看河神講按怎樣；著連鞭tò來回覆我。就叫跟人閣kā in拖落去。
隔嶄然久，猶原無動無靜；就召hit三個老大來講，到底是婦人人攏袂辦事，去了續無欲倒轉來。恁三人較老練，逐項代誌較會曉得；請你將我的意思去kā河神講；著趕緊來回覆。也無容允in分訴，叫跟人攏kā in拖去，填tī河裡。眾百姓看了大驚，西門霸猶原假做真虔誠來聽候；毋過也是無半人會倒轉來回覆。就閣召hiah-ê地保籤首來， kā in講，我看婦人人kap老人攏是無路用，逐個有去無回頭；恁中間甚麼人做代誌較猛掠，著去催逼in 。 Hiah-ê人大驚，逐個磕頭求講，阮攏毋敢啦。西門霸就講，請閣聽候霎仔久。眾人心肝噗噗筅，腳手ngia̍uh-ngia̍uh- chhoah 。閣過有hiah久，西門霸閣問眾人講，恁拍算怎樣？大家講，阮前攏予hit-ê尪姨騙去；今毋敢啦。西門霸才講，後來若有人閣講河神欲娶某，我就欲用伊去做媒人。對按呢才kap眾人tò去。
後來西門霸看hit-ê地勢的koâiⁿ低，來開hit條河；雖然拄著徛秋，也攏無水災，百姓攏閣搬倒轉來，無偌久就真興旺。
有人嫌講，西門霸用按呢的法度是傷硬，無有仁愛。殊不知這幾個人害真濟的百姓，經過幾若十年久，官府攏無法度通治；就是予這幾個死， in的罪也猶補袂過，何況閣會除去後來的禍患。
今現時有寡風水先生， kap卜卦，看命看日的人，講in的所斷是真著，無差無錯；恁且慢才信伊，叫in家己先去看in的風水，算in家己的命運；若果然有應驗，後來才去信伊也袂遲。

古早支那七國的時，齊國威王坐位第八年，楚國有起真濟兵欲來攻拍齊國。威王就差淳于髡去趙國請救兵，也送趙國的銀一百金kap四十隻馬。淳于髡毋好嫌王的禮物傷薄，就大笑，帽纓也落落來。王就問講，你嫌禮物較輕mah ？淳于髡講，神毋敢嫌。王講，你笑啥事？淳于髡就應伊講，我今仔日對東爿遐來，看見一人排一個豬腳kap一盅酒，燒香teh下講，求神著保庇，予我的懸田低田攏好收成，予我的五榖滿滿是，大畚流，細畚滇，有通食亦有通糶。我看伊所用的物真少，伊所求的向望又真大，所以才chiah愛笑。
威王知伊的意思，就加添黃金兩萬兩，白玉二十塊，馬四百匹，車也káng百張。淳于髡才入趙國，果然借著精兵十萬，戰車一千張。楚國的兵聽了，透暝趕緊走tò去。
論到現時拜偶像的人是kap hit-ê作田人相像，家己買兩圓仔金，香，燭，抑是備辦淡薄無油無鹽的祭物，擔到廟內去孝，想欲求錢財，求福氣，抑是求生囝。好佳哉是hit-ê偶像有目睭袂會看，有耳空袂會聽，有鼻孔也毋知滋味。若欲小可有靈聖，抑是淡薄智識，看見人用這款粗俗的香燭，無影的金銀， kap hiah-ê食袂入嘴的祭物，來求一概的大福氣，較加mā將hit-ê人kā伊趕出門外，續責備hit-ê人講，你看我是土搦柴刻的， bōe ōe分別真假芳臭，才用這號來騙我mah ？
所以聖經有講，人敬拜上帝，的確著用心誠實來敬拜祂。

古早夏朝的時，有一個王名伯啟， kap有扈tī甘澤的所在相刣；伯啟刣輸。伊的眾人臣請伊閣整頓兵馬kap伊交戰。伯啟講，毋免閣戰啦；我的地也袂較少伊，百姓也比伊較濟，反轉是我刣輸，這的確是我的德行毋好，教示也毋好。對按呢伯啟就坐也無求好位，食也是無揣好味，樂器也無欲修理，囝兒也無kā伊妝娗，閣尊敬序大，疼痛序細，揀選gâu人，來鬥料理國事， taⁿ-chiah過一年若定， hit-ê有扈續家己來降伊。
今這霎的人teh傳道，每每講人的心太硬，無hiah-n̍i̍h快感化。我看這句話也無的確攏按呢。今愛代先請問傳道的，道學有偌深，品行有偌好。但是家己的道學也小可，品行也無通呵咾，一下講起道理；凊彩拖東拖西，不答不七，濫糝講攏teh ，就kā伊過去；若做代誌，出在in的意思，乖僻刻薄，無存良心，我若這款的傳道理，我kiám通講是人的心肝太硬mah ？俗語講，將心比心。閣講，家己四兩ńg著除起來。若欲家己無歡喜講究聖經，無欲照聖經來行，反轉去勸人著查考聖經，趁聖經的話來行，按呢kiám毋是自相矛盾mah ？

在早孔子出外行遊，馬綴無著路，續去食著作田人的稻仔。 Hit ê農夫受氣，將hit隻馬拖去用索仔縛teh 。孔子叫子貢去討。子貢用謙遜禮貌的面色， kap伊講真濟好話，也kā伊chē毋著。 Hit ê農夫毋還伊。孔子講，我照人的法度好好kā伊講，伊卻毋聽；這是親像用牲禮teh款待野獸，彈樂器予鳥聽，算是我的毋著，毋是伊的毋著。就教馬伕去； hit-ê馬伕一下看見作田人就講，你所作的田，對東海到西海，我的馬出來，欲踏落去揣食，怎樣會免得食著你的稻仔咧？ Hit ê農夫聽了大歡喜，就將馬tháu起來，予伊牽tò去。
今論到咱的人teh交接往來，也著與時制宜，見機而作；若執伊一個癖，掠死板來做，的確是無利益。譬論冬天欲到，就著備辦棉裘，夏天著備辦熱衫，嘴乾著備辦茶湯，枵著備辦飯；這是定著的理氣。傳道的猶原著按呢。譬論若kap土蠢毋捌聖道的人講，著用較快捌較淺現的道理， in才聽了會明白；若拄著較斯文的讀冊人，著用較深較奧妙的道理， in聽了才會入耳。設使若kap博學斯文的人，用hit號下等粗魯的話kap伊講，拄著庸夫俗子反轉弄起文墨，按呢就hiah-ê斯文人聽了反轉會看輕， hiah-ê粗腳赤手的，又若親像鴨仔teh聽雷，自然聽了就袂落耳，亦欲thài有功效咧？可見傳道的人，著會文，亦著會武，有時照咱平常，有時著臆文雅。所以當時保羅teh傳道，伊是看到甚麼地方，對甚麼號人，應該著講甚麼話，攏無執死訣。親像聖經有講，毋通用珍珠hiat予豬狗。斟酌來想chit-ê意思， thang知珍珠有珍珠的路用，豬狗有豬狗的所愛；欲thài會siāng一款來議論得咧？

莊子有講，宋國有一個作田人，看見一隻生驚走的兔仔，傱來撞著株樹續死去。 Hit ê作田人就憢疑hit欉株樹，是會煞兔，就放捒伊耕作的事，專工來蹛株樹下聽候，向望看有兔會走來，通予咱拾著。
Thiaⁿ , thiaⁿ , thiaⁿ , 

支那列國的時代，楚國的邊界陂良的地方有一個查某gín-ná ， kap吳國邊界的查某gín-ná saⁿ-kap採桑。吳國的查某gín-ná因為滾笑，誤傷著陂良的查某gín-ná 。陂良的人就chhōa hit-ê著傷的查某gín-ná去責備吳國的人。吳國的人因為講話無謙遜，續予陂良的人kā伊刣去。吳國的人後來去陂良報仇，將hit-ê人全家kā伊刣死了了。陂良的地方官聽了真受氣講，吳國的人好大膽，食我真到，就領兵去攻擊伊，無論老的茈(chíⁿ)的一盡剿滅。
當hit時吳王夷昧聽見chit-ê代誌，也大受氣，就發兵去攻拍楚國的城池。對按呢吳，楚兩國就定定相刣。吳國就派公子光領兵去爭楚國， tī街府的地方大相刣；楚兵刣輸，連元帥將官，有的死，有的予掠去。吳兵續去攻拍楚國的京城。佳哉楚王走離，其餘的土地攏予in占去。後來楚國的人臣入秦國去借兵來克復楚國的地。楚王因為經過這擺的刣輸，就用心來辦國的正事，疼痛伊的百姓，敬重伊的人臣；到幾十年後，吳國也予楚國滅去。
俗語講，小可毋補，大空就艱苦。一粒一粒的火星若無hoa ，會燒遍山野。一滴一滴的水泉若無煞，會變成江河。無論是小可的代誌，著設法予歸著，毋通出在伊運動，到一下發作的時，續袂收拾得。親像歐洲這兩年的大交戰， kiám毋是對奧國皇太子的起因mah ？會友的做事，閣著真細膩，毋通掠做小可來無謹慎，驚了會大大阻擋教會的進步。

在早列國的時，趙襄子kap戴伯不睦，無偌久續惹起交戰。襄子擋袂牢，兵敗走入晉陽城，予戴伯圍困真久。後來虧得伊的參謀張孟談好膽去見韓，魏，兩人，說in來叛戴伯， kap襄子連合，反轉攻拍戴伯，到戴伯滅去了。 Teh賞賜功臣的時，卻是高穫得著上等賞。孟談想毋出，就講， tī晉陽城的事，高穫也無大功勞，按怎樣伊賞上等？襄子應伊講，我tī晉陽的時，國家真危險，我的位攏袂保得，眾人臣的中間，就逐個攏有驕傲侮慢我的意思，只有高穫猶原真謙卑，無失君臣的禮數；所以才賞伊上等。
Hit時孔子聽見這號話，就講，按呢真好；襄子賞chit-ê人，就天腳下做人臣的，攏毋敢失禮啦。
今世間人大概攏是按呢；若hit-ê人有財有勢通予靠，人就百般來奉承，真gâu phô͘-tháⁿ ；亦若hit-ê人較失勢，抑是錢已經了，人就反轉講伊的是非，另外這款的面目teh款待伊。這款的人上第一濟。耶穌有講，人tī上帝的面前，逐項代誌攏著謙卑，才會得著上帝的賞賜；若驕傲自誇，雖然有功勞，也無的確會得著上帝的賞賜。所以法利賽人的祈禱，袂會受著歡喜接納；但是抽餉的人teh祈禱，反轉得著上帝àⁿ落來聽伊。

古早有一個猛人，叫做弁宗，看見有兩隻虎公家食一隻牛。弁宗就欲去拍hit兩隻虎，有跟綴伊的人講，且慢即；虎算是猛獸，牛是好食的物。現在兩隻虎， saⁿ-kap食一隻牛，牛既然是好的食物，兩隻虎的確會相爭食；若相爭食，就會相咬；亦相咬了大隻的會著傷，細隻的會死。你聽候霎仔久，刣一隻著傷的虎， kiám無一舉兩得mah ？按呢你就毋免拍虎的勞苦，閣得著刣死兩隻虎的好名聲。弁宗就聽候無霎仔久，果然兩隻虎相爭食續相咬，細隻的咬到欲死欲死，大隻的也著重傷。弁宗才倚去將兩隻攏揬死；扛tò來的時，人毋知，真呵咾伊，講伊一個人拍死兩隻虎， hit-ê名聲就真tháu 。
今無論佗落一等的人teh做代誌，毋通一味靠勇猛，使性地硬硬欲做；攏著隨機應變，看時勢才通振動，就較毋免費siuⁿ濟的氣力，閣成功也大。

楚國有一個人，姓弁名和， tī山裡得著一塊粗玉，就提去獻予楚國厲王， kā伊講，內面有寶玉。厲王叫琢玉的師傅來看； hit-ê師傅講，是一塊石頭， thài有甚麼奇巧？厲王講弁和是欺騙伊，就將倒腳kā鏨起來。後來厲王死去，武王續接來坐位。弁和閣將hit塊粗玉提去獻予武王。武王猶原召玉工來看，也講是石頭。武王也講伊是欺君，將正腳也kā鏨起來。過無偌久武王也死，就換文王teh坐位。Chit-ê弁和才將hit塊玉提去tī山腳，tī遐直直哭，足足有三暝三日，甚至目屎流了，續流血出來。文王就叫人去問伊，是甚麼緣故？國內的人受鏨腳的刑罰是真濟，你啥事哭到這款的慘慼？弁和才講，我毋是因為teh哭我的腳鏨起來，是因為明明是寶玉，來掠做是石頭，現現是老實話， kā掠做講白賊；所以哭了才會chiah-n̍i̍h痛心啦。王聽見這會，就派琢玉的師傅，來磨hit塊石頭，果然內面顯出寶玉，續將hit塊玉名叫和氏的碧。到秦始皇的時，將hit塊碧刻做皇帝印；後來流傳做國寶。
今耶穌的道理， kiám毋是無tè通取的寶mah ？耶穌有講，天國是親像khǹgtī園裡的寶貝，人看見，就將伊所有的去賣，來買hit塊園。可惜人毋若毋捌是寶，反轉用濟濟項來譭謗。教會初設的時，拄著真濟的窘逐，受真濟的凌辱；毋若親像弁和予人鏨腳若定，甚至有的放捒性命來干證道理。佳哉傳道的人攏無餒志，頭前的跋落去，後面的閣贊起來。所以這霎教會有通chiah-n̍i̍h興旺。設使人若會親像楚文王的款，斟酌來揣摩，真假連鞭就明白。

在早宋國有一家口不止gâu做好事，逐項照仁愛公義來行。經過三代人攏無改換。後來in厝裡有一隻烏牛忽然生一隻白的牛仔囝。就去問孔子；孔子講，這是好的兆頭，通用來祭獻上帝。過有一年久， in老父的目睭也無做疼，忽然間青盲去。 Hit隻烏牛又閣生一隻白牛仔囝。 In老父kap in囝去問孔子； in囝就應伊講，舊年去問伊，講了也無影，閣反轉你的目睭也無看見，乜使閣去問伊？ In老父就講，聖人的話雖然暫時袂應驗，後來的確有影響；代誌猶未了，你通去問伊。伊的囝就閣去問孔子；孔子猶原講是好兆頭，教in去獻祭予上帝。 In囝tò來kā in老父講，猶原照孔仔的話去行；閣過一年，連in囝的目睭也續青盲。
後來楚國領兵來攻拍宋國，將城池圍困真久，糧草食到攏盡，百姓將in的囝換別人的囝刣起來食； in為家己生的，刣袂落手。無柴料就用死人的骨頭來燃；會相刣的，攏著去kap對敵接陣；人死一半較加，看he慘抑毋慘？佳哉in父仔囝因為攏青盲，無召去做兵，才無拄著這號的艱苦。到後來楚兵退去， in父仔囝的目睭也續好ló去啦。
閣一項，楊虎tī魯國做擾亂的時，魯國的人君命令將城門關起來；若掠著楊虎的，欲重重賞in ，若放予走起，就欲重重辦in的罪。楊虎予人圍困tī內面，袂得出去，就想欲用劍割喉來自盡。有一個顧城門的kā伊講，天腳下的路真濟，乜使著按呢行短路；我放你出去。楊虎就攑劍提鎗，拍出圍外來，走到城門腳，顧城門的就kā伊開。楊虎欲出城的時，反轉用鎗對顧城門的的手肚揬一孔。 Hit ê顧城門的心內暗靜怨恨講， Chit-ê人也真無義，我拚命來放伊出去，伊反轉kā我揬一下，這號人拄著這號的災厄，算是應該。
後來魯國的人君聽見楊虎已經走出城外，就大受氣，問看對啥物城門逃走，就將顧城門的攏總掠來；若看有著傷的，就講是有kap楊虎抵敵擋袂牢，按呢著重重賞in ；無著傷的，就疑in毋肯出力，抑是偷放伊走，攏kā伊重重刑罰。
今聖經有講，凡事攏kap信主的人有利益。按呢thang知人tī這世間，攏著盡心遵趁道理來做代誌，無論拄著甚麼患難艱苦，抑是受著甚麼試煉，袂會講得毋是家己有利益的所在。可惜有一款淺見的人，若拄著較無稱意的事，抑是遇著小可的試煉，就怨天恨地，詈chit- ê ，罵hit-ê ，講天無目睭，人無公道，善心倒teh餓，惡心戴紗帽。卻毋知所拄著的患難kap所受的試煉，正是伊本身大大有利益的所在。

三千年前，周武王起兵伐紂王。到得勝tò來的時，有召兩個受掠的兵仔來。武王問in講，恁國裡有出甚麼奇怪的事無？一個兵仔講，阮國內奇怪的代誌，就是青天白日看見天頂的星，亦落紅雨親像落血的款。猶一個兵仔講， Chit-ê代誌雖然是奇怪，算是小可；阮國裡第一大奇怪的代誌，就是囝兒毋聽老父的話，小弟毋聽兄哥的話，人臣毋聽君王的話，這號才通算是大奇怪的代誌。武王聽見這號話，就ngiauh起來， kā hit-ê兵仔行一個大禮。這武王毋是尊敬hit-ê掠來的兵仔，是尊敬伊所講的話。
今咱chia的婦人人，明明是天生自然一雙會行會走的好腳，卻顛倒費真濟心神，受真濟艱苦痛疼，來縛到細細細，歹行歹踏，若親像帶疾的款。閣一項明明是第一毒，真苦真貴的鴉片薰，卻kā伊看做糖甜蜜甜的物：早早暗暗，七傱八傱，也是欲挖來食，傾家蕩產，某囝放閬teh ，也無要緊。亦閣明明是一身hit號土石，抑是柴刻，紙糊的物，有目睭袂看，有耳孔袂聽，有嘴袂講話，無能無聖的偶像，卻無論是尊貴，下賤， sòng-hiong ，好額，查埔，查某，老人gín-ná ，戇的識的，逐等號的人攏teh了錢了工去敬拜伊。這kiám毋是咱chia的三項第一大奇怪的代誌mah ？

莊周tī鵰陵的所在teh行遊，看見對南方有一隻鵲鳥飛來，翼長有一尺，目睭的大欲到一寸；飛來的時，對莊周的頭殼kā磕一下，才飛去歇tī面頭前的栗子樹裡。莊周就講，這是甚麼鳥，翼雖然長， thài袂連捷，目睭hiah大，卻無明朗？就bi倚去，想欲用彈子kā彈。忽然看見一隻庵埔蠐，歇tī樹頂蔭影的所在，大細聲啼到不止好聽，親像真得訣的款；卻毋知後面有一隻草猴欲來掠伊。 Hit隻鵲鳥欲啄hit尾草猴的時，也毋知莊周用彈子欲kā伊彈。莊周看這號款式，就食一驚，才吐氣講，世間逐項都是按呢，攏是顧tī目睭前的利益，無顧後面的陷害；我若kan-ta顧欲彈hit隻鳥，毋知後面有虎抑是獅欲來咬我抑無。就將彈子kap弓收起來，趕緊走tò去。
今論到世間人，大概攏是按呢；有的靠伊強猛來欺負軟汫，有的序大欺負序細，抑是好額欺負sòng-hiong ，尊貴凌辱卑賤；只有顧目睭前的看活，攏無顧後來的後患。 Thài毋想無論予咱按怎樣的有勢力，按怎樣的富貴，也猶有一個閣較強，閣較大，第一富貴的，徛tī咱的尻脊後teh監督咱？俗語講，惡尾惡人騎；閣講，人欲害人天毋肯，天欲害人tī目前。人若想到對天裡有上帝teh監察，就家己的罪，都無tè通閃避，欲thài有閒通去欺負人咧？

莊子的冊有講，吳王有一日帶真濟跟人，上去一座猴山，看見山頂真濟猴，不止歡喜。 Hiah-ê猴看見規群的人來，就四散濫糝走，覕對樹林內入去。獨獨猶有一隻猴，自自在在，親像欲展伊的本事。 Hit時吳王就發一支箭，相精精對hit隻猴， kā伊射去。猴看見吳王cho̍h來的箭不止緊，伊也無青cho̍h ，無驚惶，好禮好禮對hit支箭接起來。吳王看見按呢，就吩咐跟人大家趕緊來kā伊cho̍h ，連鞭將hit隻猴kā射死。
論到世間酒，色，財，氣，以及會予人犯罪的代誌，攏是鬼王的毒箭。若明白道理的人，應該著量早閃予遠遠。設使家己靠伊聰明，召意愛kap鬼王做耍滾笑，伊若箭來，我就伸手來去接伊。這kiám毋是明明家己欲去討死mah ？按呢頭毛teh試火，的確是無通留teh 。
我也有兩三個朋友， tī十年前的時，伊看別人teh食鴉片薰，就愛倚去bak ；我就常常teh教in毋通變hit號。 In大家所應是親像不止有把持的款，講in phah-phún濟年啦，的確毋免驚會牢。無想這幾年來，逐個攏牢真大，大家卻也知著改，毋久改攏袂得起來。雖然袂到輕家盪產，總是後來毋知欲怎樣為止；拍算敢無甚麼夢啦。
亦有人平素真老實，攏毋捌跋kiáu ；無想三幾年前， chia有出一款生理，叫做定期株式買賣；代先人買小可，沓沓有趁淡薄。俗語講，跋kiáu蚶殼起，做賊偷搣米。逐個ná跋ná大；隔兩年外，忽然拄著大風颱，株價直直落，較小本的，了到寸草不留；有一個較小本的，幾十萬銀teh做生理，也因為按呢拍拆bōe直，做伊走去外國，連累hiah-ê對銀行kā伊保家的真濟人；其餘了五七萬銀的，也有十外的。代先teh買賣，逐個也知這毋是生理，是親像teh跋kiáu ；毋過逐個靠in gâu想， gâu拍算，若真有把持；卻毋知天做代，予人攏袂拍算得。俗語講，人gâu ，毋過天欲做對頭；也講，錢四腳，人兩腳。照看毋但四腳，幾若十隻都有，閣有翼會飛，毋是予人jip會著。
閣一項，上海有一個大生理人， tī hit所在也是真有名聲的人；伊有一個囝，也真出力栽培，予伊讀冊，閣予伊去東京留學。 Tò去上海的時，都二十外歲啦。也想愛去本國逐省遊歷；就帶銀對福建落來。閣無偌久就入廣東去。 Hit時就有人chhōa伊去chhit-thô間四界行。伊家己也想這算是毋好的所在，毋通來較好。閣一下想，我家己若有節制，欲thài有要緊。無想對按呢續浸漬落去。蹛遐開月外日久，毋若錢了若定，續規身軀生到專是瘡，若癩ko的一樣。 Hit時才知通反悔，趕緊坐船欲tò去。 Tī船裡的時，無啥物代誌；家己想今仔日變到按呢， thài有面通tò去見人？就peh上船坡頂，跳對海裡落去死。所以見若會陷害人的事，總著代先閃離伊較好。俗語講，莫得生疼，較好捌藥；是真有影。

在早孔子tī陳、蔡，兩國的中間，拄著擾亂的事，糧食攏絕斷；三日無食著半粒五穀。 Hit時孔子倒tī眠床裡，顏回tī外面得著淡薄米，就趕緊去煮。到欲熟的時，孔子看見顏回伸手落去坩仔內，提飯起來食。閣過有hiah久，才送飯來予孔子。孔子假做無看見，刁故意講，我夢見一個人用伊食了的物予我食。顏回應伊講，毋是，拄仔因為有一塊煙黗交落tī坩仔內，若想將按呢khǹgteh ，是無清氣，若參hit跡的飯hiat-ka̍k ，又真拍損，所以我才拈起來食。孔子聽了才吐氣講，所會信得的是目睭，但是目睭猶未夠額通信；所會靠得的是心，毋過心猶原無夠額通靠。恁眾學生要緊著會記得這層代誌，捌人真正毋是容易。
今俗語有講，百聞不如一見；也講，目睭看見才有實在，耳空聽了袂準繩得。若照頂面的故事看起來，毋但若耳空聽見是無影，就是親目看見，也猶未會掠做是實在。所以人tī這世間來往交接，攏著愛大家相寬容，大家相讓，毋通因為一點仔小可代誌，就khǹg一個怨恨tī心裡；抑是因為一半句話毋相中聽，就大家毋好。有時真濟代誌，咱雖然看了真清楚，聽了真明白，毋過驚了hit內中的真情實意，咱猶未十分詳細知；毋值著凡事小可讓人一點仔， kiám毋是省真濟的煩惱，也免得大家teh相爭。俗語有講，看耽秤花，檢采是因為按呢。

戰國的時，戴伯有用兵器攻滅in姓范的。 Hit時有一個人去偷提姓范的的鈴， (就是親像鈃仔的款，總是較大枝。 ) Hit ê賊夯起來揹tī肩頭頂就大步走。 Hit鈴內的舌磕著鈴就gin-giang哮；賊一下聽見，就想驚了別人的確也聽會著，就趕緊對家己的耳孔掩teh ，家己就較無聽見，也想別人是聽袂著。這kiám毋是憨到袂曉得通講mah ？
今若論到世間也真濟這款的人，逐項虧心事都敢做；亦若tī眾人的面前，就用濟濟方法來遮kài ，掠做人攏毋知，這kiám毋是親像掩耳盜鈴的見識mah ？俗語有講，雞卵密密都有縫；也講，愛得人毋知，除非咱無做。所以真正君子的人，雖然家己一人坐tī厝內，也是毋敢存一點的歹念頭；不過是緊慢，的確有人知的時日。何況tī懸懸有一個上帝teh監察；咱心內teh想，嘴袂講，腳袂行，祂就已經知。按呢做人kiám毋著時時刻刻來小心mah ？

漢武帝有一日kap hiah-ê人臣teh論起相冊的話講，人鼻下人中若長有一寸，就有一百年的歲壽。 Hit時東方朔tī邊仔，聽了就大笑， ha̍h-ha̍h哮。有跟隨皇帝的人出奏講，東方朔笑到按呢，是無敬人君的禮數。東方朔聽了就將家己的帽褪起來， (失禮謝罪的的時著褪帽仔) ，講，臣毋敢笑陛下，是teh笑彭祖的面真長。武帝就問伊講，你thài會知彭祖的面長咧？東方朔應講，彭祖食八百歲，若照陛下講按呢，就伊的人中有八寸長；閣參嘴下斗，額仔、鼻，做一下算，伊的面敢毋是丈外長mah ？武帝聽了，也續大笑。
現時的人較濟猶是講相命的事是有影。卻但是人的歡喜、快樂、憂愁、鬱悶，以及聰明愚憨，智識、憨緩，這對面來相，有淡薄看會出。若論到四肢五官，會分別人的好歹，抑是講甚物，男薑芽，女芋卵，才是富貴，這kiám無拄好親像頂面所講hit款的好笑？俗語講，相tè心轉；可見人若有好的心，自然會發出一款好的相；若有歹的心，就會發出hit款歹的相。所以人愛欲有好的相，代先心內著存有一點好的心。人講，歹面腔，歹面腔；但是無仁慈的人常常有顯出這款的面貌；毋過也有講，賊心和尚面；按呢thang知相師的話攏是白賊了了。

南北朝的時，北方吐谷混的王，名叫亞柴，有二十個囝。到伊破病傷重，知叫伊會死， hit霎就吩咐伊hiah-ê囝各人kia̍h一枝箭來。大家就kia̍h來予伊。亞柴就kia̍h一枝予伊的囝，名茂利緣，叫伊遏看bāi teh ； hit枝箭一下遏就斷。就閣教伊將十九枝箭la̍k做一下，遏看咧；雖然真用力，也是遏袂斷。亞柴才吩咐伊hiah-ê囝講，恁chiah-ê要緊要緊著會記得。孤單一枝，是快快折，若la̍k做一下，就僫得遏。恁著同心協力，才會保得國家。講了就過身去。
今世間事無論做甚物，攏著會同心協力，才做會成。人講，家和，萬事成，實在kài有影。試看家內若teh興旺的時，內面雖然真濟人，也攏規規矩矩，大畏大，細畏細，相chhûn相敬，大家和好，認真做in的工。也若家內不睦，逐日吵鬧，雖然hit時猶好看，隔毋免偌久，的確會敗；這是定著的理氣。親像中國雖講是共和，毋過人的心攏無共和，所以經過這5年久，國內猶原猶未平靜。
亦就是咱的教會，更閣較著按呢。因為人tī這世間，袂免得著盡做人的本分； teh服事上帝，設法教會，也著同心協力，教會才會興旺，各人盡in的心，趁耶穌基督所講的話，恁的內面應該著有鹽，也大家著相和好，按呢來行。

在早齊桓公愛穿紫色的衣服， in國內的人臣百姓也攏真歡喜穿紫色的衫仔褲。當hit時紫色的布類，比別物色的的價錢，加貴有五倍。桓公心內不止憂愁，就對伊的宰相管仲講，我愛穿紫色的毋過紫色的真貴，現在通國的百姓，逐個都歡喜穿紫色，我欲用甚物法度來禁止in咧？管仲講，君thài毋家己代先莫得穿紫色的，試看覓咧？也若對身邊跟tè的人，就kā in講，我不止毋愛鼻著這號紫色的味，是真毋好；設使太監若穿紫色的衫來，著kā伊講，你退去幾伐，我不止毋愛鼻著紫色的氣味。桓公hit時就應伊講，好，我欲照你的話來試看覓。果然當hit日tī伊的宮內，就無有穿紫色的衣服的；第2日，就城內也無人欲穿；第3日就國內的人，攏無欲穿紫色的衣服啦。
冊裡有講， in的身軀若做得正，猶未出命令人就tè伊來行； in本身若做不正，雖然有命令，人也毋按呢行。現時猶有寡hit號人，獨獨勸人著疼人親像家己，亦家己又無按呢做；勸人著反悔認罪，家己又無按呢行；勸人毋通貪財講白賊，毋過家己真貪財，愛講白賊。按呢若咱家己無先行出來，所勸人的話， kiám有人欲聽咱mah ？所以咱教會的朋友teh行踏，嶄然著真細膩，才袂阻礙著道理的進步。

支那唐朝的時，有一個大臣姓裴名度，因為封公爵tī晉的所在，所以人講裴晉公。有一日忽然人來報伊講，你的印拍毋見啦。邊仔的人聽見按呢，大家大驚，面攏失色。 (古早做官的人印若拍毋見，官了袂煞得，有時會有罪) 。獨獨晉公攏無甚物掛意，猶原叫人備辦筵席來請人客，歡歡喜喜，攏無煩惱。眾人毋知伊的意思，不止奇怪。到半暝的時，忽然有人來kā伊講，印閣tī-teh啦。晉公也無歡喜的款。後來有人問伊講，按怎樣你thài按呢？晉公才講，這印不過是衙役偷提去用一下；寬寬是自然家己閣提來hē-teh ；但是生狂揣，迫傷緊，驚了偷提印的人無法度通提倒轉來，的確將印hiat落水裡，抑是火裡燒； （因為偷提印的人是死罪） ；按呢就無法度thang揣了。
頂面這節的故事，毋是教人凡事放無要無緊，是講無論拄著甚物緊急的代誌，攏著心肝掠定，拍算予好，毋通腹內茹chhiáng-chhiáng ，生狂直直迫，就無要緊的代誌，也弄出真大的事來。有時個人的代誌，迫到自盡；也若較團體的事，就迫到變成反叛的大罪。常常捌看人家己歹記持，物收了袂記得，濫糝誣賴人，害人去受真濟的艱苦；到後來閣揣著，伊也毋認家己毋著，反轉疑是hit-ê人提來藏teh還伊。俗語講，緊事寬辦；可見性地傷急的人， kàigâu撞破代誌。

莊周極sòng-hiong的時陣，去見甘和侯，求欲kā伊借淡薄米糧。甘和侯講，且聽候teh ，閣隔無幾日，我欲得著一個較好地方的缺，我才三百個銀借你；按呢好毋？莊周聽了毋歡喜，就設一個譬喻講，我昨日來的時， tī路裡有聽見teh喉叫的聲音，我就四界看，看都無人，原來是tī車路溝裡，有一尾鯽仔魚teh喉救。我就問伊講，你按怎樣thài來踮才？叫我欲甚物事？ Hit ê鯽仔魚講，我是東海的叵神，你肯用一升水，抑是一斗水，來救我的活命無？我就kā伊講，且等候teh，我欲落南去行遊，才勸吳越兩國的王，將西江的水開予透來，通迎接你tò去海裡，按呢好毋？ Hit隻鯽仔魚受氣講，我不過一時湊巧拄著這號的艱難，只有欲求一升抑是一斗的水，一條命就會活；若照你講，不如去街市裡的魚脯店，看我就好。
今論到現時的sòng-hiong人，也真濟攏袂算得。 Hit中間有寡是因為嫖、賭、飲來致到按呢，算是自作自受，這毋免講；也有寡是帶疾、痂腳、破相、癩ko 、青盲，抑是孤苦的老人，因為不幸來致到按呢。有寡予慈惠院收容去；毋過猶真濟，官府照顧thài會齊著？按呢的確著靠chiah-ê有錢的人，照in的力量，趁hit-ê時機來幫贊in ，予in積少成多，會當度日。若欲拍交落一粒飯粒，摃死三隻狗。當人面前講，是我提袂起；若無，我都甘願做好事；按呢kiám毋是kap頂面hit-ê故事相像mah ？聖經馬太25章42 － 45節講，因為我枵，恁毋捌予我食；我嘴乾，恁毋捌予我啉；我出外，恁毋捌予我蹛，我褪腹裼，恁毋捌予我穿；我破病kap tī監裡，恁毋捌看顧我。 In也欲應講，主ah ，阮甚物時看見你枵，抑是嘴乾，抑是出外，抑是褪腹裼，抑是破病，抑是tī監裡，來無服事你ah ？伊就欲應伊講，我實在kā恁講，恁既然無行伊tī chiah-ê至微細的的一個，就是無行伊tī我。

中國的北方，倚近外國的邊界，名叫塞上。 Tī古早的時， hit所在有一個老人， in兜飼一隻馬，無張持續拍毋見，大概是走對北旁胡人的地方去。人就來探伊，續kā伊安慰。 Hit ê老人講， Chit-ê代誌無的確；是福氣也敢。過無幾月日， hit隻失落去的馬，忽然參一隻胡人的馬saⁿ-kap tò來。人就攏來看，也續kā伊恭喜。 Hit ê老人講， Chit-ê代誌無的確；是災厄也敢。後來伊的囝常常愛騎hit隻馬；有一日毋拄好去予跋落來，腳骨續摔斷去。眾人又來探覓伊，續kā伊安慰。 Hit ê老人講，這號代誌無的確，是福氣也敢。閣隔成年久，胡人領真濟兵，攻拍入塞上，見若少年人攏著kia̍h家私去kap胡人相刣。當hit時塞上的人，十分死九分較加去。只有chit-ê跛腳的in父子得著保全in的性命。
照頂面的款kā伊看，人tī這世間，得著福氣，也毋免歡喜，拄著災厄，也毋免煩惱：著愛知福氣的內面，也有災厄，災厄的中間，猶原有福氣。人若會明白chit-ê道理，就不論tī甚物所在， tī甚物時，心肝無毋平安快樂。

紂王有一日得著一雙象牙的箸，伊的人臣箕子看了不止憂悶驚惶。人問伊講，這算無甚物要緊的事，按怎樣你也驚到按呢？箕子才講，因為人若有這號牙箸，就毋閣用粗磁的酒杯，的確著用玉杯來配伊。到有牙箸玉杯，就毋閣食hit號粗菜便飯啦；的確會欲食hiah-ê山珍海味。若食山珍海味，就毋肯閣穿這號粗布衣裳，著hit號綾羅紡絲綢緞才欲穿。若到食穿遐好，就毋肯閣徛這號毋成厝，的確著徛koâiⁿ樓大厝；按呢ná去ná奢華，毋知欲到toh-lo̍h為止。後來紂王果然真奢侈，攏無照顧百姓，致到予周武王滅去。
古人言講，愛穿的愛搖，愛食的愛嫖。因為有人也拾俗語起來講，身裡無衣，被人欺，卻也有影；無論甚物所在，攏是按呢。所以大家ná鬥ná奢華。其實人teh徛起的所在， kap食穿的事，至好是著齊斬清氣做要緊；千萬毋通欣羨別人的繁華。因為若有一款的好物，的確著揣別項好物來配伊；若無，都伨袂過。親像我明看見這人，為著剪髮，也綴人做一軀半禮服，卻也有帽仔，毋過猶欠一雙好的皮鞋；到正月的初一，大家teh妝，總是伊猶欠這項就袂用得，較艱苦也著買來添。所以有勤儉好德的人，的確著對小可的事來認真。

在早有一的人，家己講，伊捌袂死的方法。燕王聽見，隨時差人去問伊看著用甚物法度。可惜hit-ê使者tī路裡耽擱，猶未到tè ， hit-ê講有袂死的方法的人已經死去，續袂通得著。燕王不止受氣hit-ê奉差的人，講伊tī路裡延chhiân ，致到袂通得著hit號袂死的方法；就欲刣hit-ê予伊差的人。後來有一個人臣苦勸ian王講，死失人所驚惶，性命是人所對重。今hit-ê人家己都已經死去了，按怎樣有方法通予王袂死咧？
當時也有一個人，名叫齊主，也欲學這號袂死的方法；聽見hit-ê人死，就不止憂悶煩惱。附主聽見就恥笑伊講，你欲學袂死的方法，亦hit-ê欲教你的先生已經都死去啦，你猶teh替伊憂悶，毋知你是欲學伊甚物咧？
今現時的人所teh服事一概的偶像，也講是古早的忠臣孝子；親像張巡做兜天大帝，張儀做玉皇大帝，李仁做太上老君，劉長生做真武大帝，陳子春做文昌帝君，趙光明做財神菩薩，林默仔姐做天上聖母，關羽做協天大帝，張道陵做天師，釋迦摩尼做佛祖；親像chiah-ê講袂得了，毋免講hit是土chhio̍k柴刻的，無靈無聖，就是設使果然in hiah-ê人攏猶tī世間， in也袂會賞賜人的生死禍福，因為in家己的生死禍福，尚且袂會家己做主得，欲thài會管人的生死禍福咧？何況in已經死去káng千年久，難道死了閣較有才能本事mah ？的確無這條理，的確無這條理。

古早的時，燕國有一個才調的人，名叫樂毅。伊聯合秦，楚，韓，趙，魏，五國的兵，來攻拍齊國。齊王命令踔子去致敵in ；吩咐踔子講，你著kap伊交戰，刣到會贏對敵；若無，我欲滅你的家眷，規宗族做一的刣，連恁祖公的墳墓都欲掘起來。踔子暗靜想講，用一國的兵，欲tù六國thài擋ōe tiâu ？若求袂刣輸就好， niá敢向望贏in ？到兩爿接陣的時，踔子趕緊出命退兵，因為驚了刣輸。欲啥知六國的兵，將按呢做一下hām倚來。齊兵大敗；踔子單人獨馬，走到不知去向。 Hit時猶有一個將，名叫達子，將hiah-ê敗兵閣集做堆；因為軍餉不足，差人去對齊王領銀。齊王受氣講，這號無路用的兵，猶teh向望我發餉予in mah ？無，無，無。後來達子的兵， kap樂毅交戰，軍兵攏無通食，心肝就亂，所以齊閣刣輸；達子續陣亡。六國的兵趁chit-ê勢，占七十外的城池；連齊國的京城也破；國庫的金銀財寶，攏予搬了了。齊王走去tī莒城裡；後來也予人刺死。
見若hit號較gâu用人，伊就看hit-ê人的才調到tah-lo̍h ，才用伊做hit-ê事，是見機而做，做了才會成功。但是hit號人都做袂來，欲kah伊強做，的確會變出毋好的事來。齊王命令踔子領一國的兵，欲kah伊的確著刣贏in六國，這kiám毋是用一的大為難的事，欲強強kah伊做mah ？踔子會逃走，實在是齊王逼伊去的。閣親像明朝尾崇禎的時，李闖造反，國庫攏空虛，愛對京城內的文武官題淡薄來做軍餉，通平定chit-ê擾亂。 Hiah-ê官攏講無錢，甚至有的刁故意貼一張字蹛門口講，這間厝欲賣，按呢來瞞騙人講in teh無錢。連國丈(皇帝的丈人)也是按呢。皇后窮伊的sai-khia ， kap花粉錢，差不多有十萬；交代伊的老父，去發號城內的軍兵。 Hit ê國丈也kā tau七萬起來，只有發三萬若定。到後來李闖攻破京城，皇帝自盡， hiah-ê文武官攏予李闖掠去。就用一款的刑罰，將一個鐵箍對hiah-ê官員隨個拖來箍頭殼，才問看in的錢藏蹛tah-lo̍h ；若毋講就用鐵槌kā伊纏較落去，逐個擋攏bōe tiâu ，講講出來。 Hit- ê國丈也hō͘伊掙三百幾萬去；閣因為人有較老， bōe受得hit款的刑罰，隔日也續死去。親像這款無顧大局的人， kap齊王毋肯發餉銀，是siāng一款的愚戇。

有一個某乜人， in牆仔內有一欉梧桐樹，有枝已經焦去； in厝邊有一個老人來kā伊講，這欉樹發蹛chia ，有犯著厝宅，不止無利益恁家內的人； thài毋剉起來？ Hit ê某人也真正聽伊的嘴；將hit欉梧桐樹剉起來。 Hit ê老人就過來， kā伊討hiah-ê焦的樹枝，講是欲做柴hiâⁿ 。 Hit ê某人聽了真毋歡喜講， Chit-ê老人因為欲tiⁿh8柴，叫我著剉這欉樹；若親像這款的厝邊，實在予人通驚。
現時有一種的人，人所做的事，伊就用真濟話來阻擋，講這項毋好，抑是hit項毋好；伊本身卻sut後炮去做，來佔人便宜，這也是kap hit-ê老人siāng一樣。

宋國有一個人會合一款的藥，抹了手袂pit ，幾若代人靠有chit-ê藥，攏teh做漂紗的工藝。後來有一個人客來揣in ，欲用一百兩的銀kā in買chit-ê藥方。 Hit ê宋國的人就kap in宗族內大家參詳講，咱逐世代做chit-ê漂紗的營業，所趁無幾錢，今一時賣chit-ê藥方，有通得著一百箍， thài會毋好咧？就將藥方賣予hit-ê人客。人客就去見吳王，講伊有這款的藥方。當hit時吳國kap越國teh相刣。吳王就命令chit-ê人客領水軍， tī冬天的時， kap越國水戰；因為這爿的兵有這號藥，手攏無pit ，較會活動，續拍贏越國的人。後來hit-ê人客封到真懸的官職。
閣有一項， tī幾十年前小琉球的港口，因為摃破一隻船，小琉球的人有拾著一大矸的藥；看了白白綿綿，毋知甚物路用。 Hia ê人攏是teh討海，寒天的時，手裡袂免得會pit ；就用這號藥來kā伊洗看māi teh 。嘿，真好用，洗了也袂pit ，也袂疼，亦若有pit的手，洗了真快好。到後來洗到賰無一點仔若定，拄著一個英國的牧師去， in就kōaⁿ出來問伊，看這是甚物藥。 Hit ê牧師一下看，都是奎寧粉，就kā in講，這是治寒熱病第一好的藥。 Hit時小琉球真濟這號病，大家分一點仔去食，攏有得著好。
今咱也常捌看見， siāng一間學堂的學生， siāng讀一款的冊，先生也siāng一款teh教示in ；到卒業了後，有的去做官，做到真大，出將入相；有的去開行坐店；有的認路趁食，擔蔥賣菜；這猶是規矩的人。猶有hit號志氣真大，想欲做聖賢的人，存心欲救世間的事。也有一款較無路用的人，食飽逃老，猶原kap人過一世人。閣有一款，家己甘願做予下賤，啉斟摃拍，毋討毋趁，敢食敢開，愛跋愛嘩。第一害就是食鴉片。俗語有講，鴉片是塗，食了就糊塗；鴉片一下癮，無論甚物事都敢做。天下間的人，無當算款，照親像頂面所講，這幾款的人，雖然所得著的學問kap教示攏siāng一樣，毋過才調抑憨緩，尊貴抑卑賤，是大大無相同。所以人tī這世間，應該著奮志來行好路；若無就辜負父母養飼的功勞， kap先生teh教示的恩德。親像頂面講hit兩層故事，著將咱的學問來做有路用的事；毋通親像in得著hit號好藥， kan-ta掠做洗手的路用。

宋國有一個人， tī路裡teh行遊，忽然看見路中有一包物，就kā伊拾起來，提到in兜； tháu開一下看，原來是田園的契券，值得幾若萬銀。就歡喜到袂顧得，用一個櫃仔貯起來，收蹛密捷的所在。就kā伊的厝邊親戚朋友講，我算是好額人，恁知mah ？
論到世間人，胚死盡力teh競爭的，無毋是為著名聲財利這兩項。有人得著一個無路無用空虛的名聲，家己就品捧到無煞；是ná親像hit號拾著契券，家己講是好額人一般樣。

燕王真愛微細的奇巧物。有一個衛國的人對王講，我會用刺仔的尾溜，刻成母猴的形狀。燕王大歡喜，就用真濟的俸祿來養飼伊。王講，我愛看你所刻的母猴生做怎樣。衛國的人講，王若欲看，著代先半年久，毋通入去宮內，毋通食酒，毋通食肉，也著tī落雨了日出的時陣，也毋通蹛蔭影的所在，然後才會看見我刻hit號母猴；若平常時是看袂著。王聽見chiah濟項的為難，就暫且放下teh 。
隔無偌久，有一個鄧國的打鐵師父對燕王講，我看見若人teh雕刻甚物物件，伊所用的材料的確著愛比所欲刻的加大淡薄，才會用得。今hit-ê刺仔尾溜算是尖尖利利的物，人欲對tah-lo̍h起手咧？且看hit-ê衛國的人，是用甚物方法來刻，就知伊會曉得抑袂。王講，好；就對衛國的人講，我愛看你所刻的是怎樣。衛國的人講，且聽候我tò來去阮厝裡提；就趁chit-ê縫，做伊逃走去了。
現時猶有濟濟迷信的事，若講到神仙鬼怪，逐個諍到khiā真khiā現，若投下了湊khám有趁in的意思，就講不止顯赫靈聖；也若下了無應驗，也毋敢講是佛無靈聖，就生出真濟替佛遮khàm的話。俗語講，佛坐圓，公媽坐扁。其實查考起來，地面上欲thài有神仙咧；不過是人捏造的，來teh騙人若定。是拄拄親像hit-ê衛國的人，講伊會蹛刺仔尾溜刻母猴的形一般樣。

獄政子春欲落in埕裡的gîm墘仔，踏毋拄好，失誤傷著家己的腳骨。到已經醫好幾若日啦，猶無出去行；面裡有真毋歡喜的款。伊的學生就問伊講，先生因為失誤傷著腳，今已經好chiah久啦，猶毋捌出門，閣真煩惱的款，毋知是甚物緣故？獄政子春應伊講，恁按呢問kài好；若毋捌就kā in講。因為我捌聽見曾子teh講，講伊受孔子的教示，說kioh父母予咱完全的身體，咱也著完全來還伊，毋通傷害著身軀，也毋通損失形骸，才通叫做是孝子。君子的人毋敢一目ni̍h久放袂記得這句的教示；所以我才真煩惱。按呢可見身體毋是咱sai-khia的，算是父母的。
Taⁿ生咱的身體kap養飼咱的，算是父母；賞賜咱的靈魂的，就是天父。身體比並靈魂，自然是靈魂較對重；父母比並天父，自然是天父較尊貴。聖經有講，人的身體是上帝的殿，人若損害身體，就是損害上帝的殿， hit-ê罪自然閣較重。毋過世間人有的愛開，愛嘩，食鴉片，興跋kiáu ，來損害in的身體kap精神，甚至做出歹代，來犯著國法，將身體去受刑罰。毋但凌辱著父母予咱的身體，袂稱做有孝得，也損害著上帝的殿， hit號罪閣較深，閣較重。照按呢看，咱世間人thài通看輕咱的聖軀咧？

孟子的冊講，捌有一個人， in厝邊的雞若來in兜，伊就kā伊掠起來刣。若逐日看見，伊也逐日kā伊掠起來。無閣放予伊出去。後來有人kā伊講，朋友ah ，你逐日掠恁厝邊的雞，實在是袂用得，請你著緊緊改過。 Hit ê人應講，掠人的雞，我久久就知是袂按呢做得。今已經受你的好教示，甘願對今改過，後過一月日才掠一隻就好；等候明年起，才攏莫得掠。
現時也有真濟人，已經知食鴉片愛啉酒，以及嫖賭hit號代誌，攏是無照道理。若拄著有人苦勸in ， in就應講，我寬仔是都欲改。也有講，我後月就欲改，有的講，明年我就欲kā伊除去。這真正是家己騙家己；既然知是無照道理，就著連鞭改變；欲thài著聽候明年抑是tī時咧？孔子講，有過失就毋通貧憚改，就是teh講這款的人。

齊宣王愛聽竽的樂器， （親像洞簫） ，逐擺teh歕的時陣，著三百人做一下來歕。當時有一個南郭的先生來見宣王，請欲入chit-ê歕竽的職份。宣王不止歡喜，逐月日也賜真濟的俸祿，夠額通養飼幾若百人。後來宣王死去，愍王接起來坐位；也猶原真愛聽竽的樂器。總是愍王毋愛遐濟人saⁿ-kap歕，伊愛隨人一個一個歕予伊聽。 Hit ê南郭先生聽見這號消息，就趁早做伊逃走去了。
照按呢看， chit-ê南郭先生，原本是一點仔歕竽的本事都無。因為看見宣王歡喜聽三百人做一齊歕，掠做這是真好的機會，會通假冒kap in胡混在內；家己歕了好聽抑是毋好聽，拍算宣王也聽袂出。後來愍王又愛欲隨人一個一個來歕，按呢就一點仔見笑都袂堪得，袂免得著當面漏氣；所以不得不著代先逃走。可惜世間親像chit-ê南郭先生的人是真濟；無論是做官，抑是教學，以及做傳道的，往往有這等號的人；只有知胡混來塞額，做代誌潦潦草草就kā伊過去，想通圖謀hit時的俸祿，的確無想家己的本事怎樣，也無想到代誌的勝敗是怎樣；來致到傷天害理，誤人的大事。攏無想到後來的確有一個日期，將逐人所做的工，也欲一個一個當面kā伊試，來定著in的賞罰。到hit時卻無所在通去逃閃，毋是親像hit-ê南郭先生，走離就會續得。

莊子有講，有一個sòng-hiong人， kan-ta靠織蓆仔teh度活。有一日伊的囝藏水bī入海底真深，得著一粒珍珠，值有káng千銀的價錢。 In老父一下看見，驚了伊的囝貪心閣去揣，就提石頭kā伊琢予破；才講，這值káng千銀的珠，穩當是真深的海底，黎龍頷頸下的；你得著chit-ê珠，諒必是因為黎龍teh睏；但是精神的時，的確是無性命。
論到世間酒色財氣，無講一擺就會害人。俗語講，酒不醉人，人自醉，色不迷人，人自迷。親像食鴉片，無講一半擺就會tiâu ；代先食了趣味趣味，有食也按呢，無食也按呢。 Ná食ná久， ó hò ！無食袂用得吼。也若按呢知通勼腳，趕緊來改也好；毋過攏是愈食愈大， ná久癮ná重，少少會親像hit-ê老人的決心。
也閣親像跋kiáu人，也是按呢。有時刁故意鬥人來做kiáu迷，代先跋小可的時，刁持放予伊贏；伊就掠做家己真gâu跋，心肝ná大，想欲贏較濟。 Hit時in就用法度來咬伊；亦一下輸，直直想欲phîⁿ ， ná phîⁿ ná夯楹。心狂燥熱，正經事放捒了了；暝日浸漬teh跋；舞弄到傾家蕩產，連性命有時續無去。今chit-ê老人的所做，是驚伊的後生，一擺有賺食；後過閣去做，就變到無便宜才soah尾。所以將hit粒珠琢予破，予伊的子會死心，袂閣去做。

齊國用兵攻拍魯國，愛欲得著魯國的gîm鼎。魯國的兵擋袂tiâu ，就教人鑄一個假的鼎，送去齊國。齊侯看了憢疑，驚了毋是真的gîm鼎，就差人送倒轉去魯國，也kā魯侯講，但是柳下惠講這是真的gîm鼎，阮齊國的人君就欲承受伊。魯侯就去召柳下惠欲來干證chit-ê鼎。柳下惠講，君用gîm鼎獻予齊國，是為著欲保全君的國，總是臣也有國，就是臣的信實。現在君欲破壞臣的國，來保全君的國，這號代誌欲thài會用得？魯侯無法度，就用真的gîm鼎送去予齊國。
論到人活tī世間，無論是做官做使，抑是開行坐店，買賣趁食，無論是對外國，抑是本地所在的人，來往交接，攏著用信實做交際的鎖匙。但是無信實，是親像大張車無車擔，細張車無車棚；看欲thài會行會振動咧？現時有一款的人，只有會曉得講白賊，無影無跡，生到有枝有葉，講到kui-ⁿ̂g套，來瞞騙人；無想到拍歹名聲，比hit-ê失國閣較要緊。甚至有的明知是犯著詐欺，會掠去辦罪， in也是刁故意欲做；真正是通傷心的事。上帝十條誡有講，毋通濫糝做干證。孔子也有講，欲料理國，著恭敬in的代誌，閣著信實。也講，做gín-ná要緊著細膩，閣信實。親像這號話，有濟濟款的教示；可見信實是第一寶貝，第一著對重啦。

戰國的時，蘇秦對燕王講。有一日河裡一粒蚌(粉蟯的款)出來tī岸頂，將殼拸開teh予曝日。忽然有一隻鷸(鳥仔的名，常常tī水裡討食)看見，就對hit-ê蚌的肉kā伊啄teh ； hit粒蚌也將殼合倚來，對鷸的嘴kā挾teh 。鷸就講，今仔日無落雨，明仔載無落雨；就有蚌肉通食。蚌也講，今仔日無出日，明仔載閣無出日，的確有死鷸。按呢兩爿搝teh毋放。真拄好，有一個討魚人對遐過，看見一隻鷸kap一粒蚌，纏纏絞絞做一堆，毋肯相讓；伊就做一下kā伊掠去。俗語講，鷸蚌相持，漁人得利，就是一個古典。
閣猶一項， tī倚三十年前，六龜里hit勢的人，猶未受文明的教化，智識未開，買賣的事攏無kap人計較。捌有一擺，兩個hit所在的人去拍獵；到日欲暗的時，兩個人有拍三隻鹿，就夯出來tī路邊teh分。一人分一隻，不過猶有一隻。若chit-ê拖過來， hit-ê就講，按呢你較濟。亦hit-ê拖過去，一個又講，按呢你較濟。袂曉得破爿來分， kan-ta規隻拖來拖去。 Teh分袂平，也湊巧拄著一個袂雜貨的對遐過，看見in按呢teh分，分攏袂平，伊就倚去，一人分一隻予in ，也家己拖一隻來面頭前，問in講，一人一隻按呢有平無？ Hit兩個人看了大歡喜講，你真公道，真gâu分； thài毋較早來teh ，予阮真久teh分袂平？
論到世間人，濟濟是因為一個小可的代誌，毋肯相讓。你kāng我一下，我也欲kāng你一下，來討phîⁿ 。你罵我一聲，我就罵你幾若聲，通較贏伊，攏是欲占便宜。有時因為一個小小可寡的代誌，也弄到相告幾若年。人若苦勸in ， in講是爭氣不爭財； chit爿毋肯認輸， hit爿毋肯認錯，將錢拖teh掖，正經代誌放捒了。到知通反悔的時，兩爿都攏傾家蕩產；只有為著欲趁一點氣，反轉食一個大剋虧。所以人會忍耐，會和順，是第一要緊。就是hit-ê六龜里人，因為較條直，所以了小可；若欲用強的來相爭，驚了續無通分半隻。

列國的時，晉悼公問祁黃羊講，現時南陽猶未有縣官，毋知甚麼人會堪得當chit-ê職任。祁黃羊講，解狐會用得。晉悼公講，解狐kiám毋是kap你有冤仇的人mah ？祁黃羊應講，君是問我看甚麼人會堪得當chit-ê職任，都毋是問我的仇人。晉悼公講，好；就用伊。國內的人果然攏呵咾伊好。過無偌久，晉悼公閣問祁黃羊講，國裡無有領兵的官，毋知甚麼人會堪得當chit-ê職任。祁黃羊講，午仔會用得。晉悼公講，午仔kiám毋是你的後生mah ？祁黃羊講，君是問我看甚麼人會堪得當chit-ê職任，都毋是問我的後生ah 。悼公講好；就採用伊。國內的人也是呵咾用chit-ê人真著真好。孔子聽見按呢就講，祁黃羊所講的話，真正是無拾怨恨，講這是咱的冤仇。對tī內面的teh舉薦，無避嫌疑，講這是咱的後生。這真正是公道的人ah 。
論到現今的人，大半是掠人情看較對重，無論hit-ê人的本身是怎樣。設使我的仇人，的確是講in毋好；也若是我的親戚，就用hiah-ê好話來呵咾in ；攏毋肯講公道的話。武三思捌講， kap我好的，就是好人； kap我歹的，就是歹人；實在真正是有影。總是咱教會內的人要緊毋通親像按呢；著學祁黃羊照公道才好。有時引進人來入聖教，抑是舉薦人來讀大學，攏著照hit-ê人的品行斟酌來講；毋通有一點仔偏袒的心。因為咱所引進舉薦的人，若做了有好模樣，就咱也有榮光。設使所薦的人in的所做攏無照咱舉薦hit時的話，抑是到半中長才打衩，就咱舉薦的人也真歹勢面；袂免得予人講咱是無照公道，抑是講咱袂捌人。所以古早的法度，若舉薦著gâu人，果然有利益tī國家，就保舉的人也得著賞賜；亦若薦毋著人，做了毋好有犯罪， hit-ê保舉的人也著連坐。親像這霎的保證人著連帶in的責成hit款。可見teh薦人的關係是真大，毋通隨便忽略伊。

紀渻子teh kā周宣王飼hit號相拍雞；已經教過十日久，宣王問講，這隻雞會用得予伊相拍得抑未？紀渻子講，這隻雞iáu-kú是真驕傲； gâu使性地，袂會用得予伊kap別隻相拍得。後來閣過十日，宣王閣問伊講，這隻雞會予伊相拍得抑未？紀渻子講，這隻雞iáu-kú是若聽見甚麼響，伊就啼，抑是看著甚麼影，伊就jip ；猶未通kap別隻相拍得。又閣過十日，宣王猶原teh問，紀渻子講，猶是袂用得，因為若teh看甚麼，猶原盡生狂，也gâu受氣；所以袂用得。目一ni̍h又過十日，宣王又閣照前按呢問，紀渻子才講，差不多會用得予伊去相拍得啦。雖然有別隻雞teh啼，伊卻若準無聽見，自自在在，不動聲色，看了親像柴的雞；所以德行算是齊備，別隻的雞看著伊，袂免得家己倒退對後面去了。
支那長江hit勢，若講人的本事無精光，有一句俗語講，半瓶醋。大概是講，醋貯半瓶若定，小可一下搖就有聲；若貯到滇來kā伊搖，就無聽見。親像hit號捌一項半項，小可有道學的人，伊就真驕傲自高，若kap人做堆，就品伊的本事。設使是真正道學較懸，德行真好，學問也深hit款的人， in就反轉真謙卑。另外有一款，明明是有，看了ná親像無，明明是實實，看了若準空空的形狀。俗語有講，真將軍不在tī戎裝。也講，有的毋講，無的teh品捧，就是chit- ê意思。

扁鵲是中國古早的時，最有名聲的醫生。有一日對齊國經過，入去見齊桓公，扁鵲就kā桓公講，君侯的皮膚現時有病teh ；若無醫治，就會愈深。桓公講，我都無病。過五日後，扁鵲閣見著桓公，又kā伊講，君侯的病已經到tī腸胃的所在；若毋醫治，會致較深。桓公也無應伊。到扁鵲出去，桓公不止毋歡喜，對跟隨伊的人講，嘿，做醫生的人愛趁人的錢，欲展in的本事；我明明都無甚麼毋好，伊也講我有病。閣過五日，扁鵲又來見桓公，一下看著，就越轉身做伊出去。桓公就叫人去問伊，看是怎樣。扁鵲就講，病tī皮膚，用藥來洗，抑是用火來灸，就會醫得。病tī血脈，用注射也會伊得。若病tī腸胃的所在，用膠，用酒的藥類也管會著。病到tī骨髓，雖然是執掌生死的權柄，也無法度了。現時君的病已經入tī骨髓；我所以毋敢閣講甚麼。後來閣過五日，齊桓公忽然起病，叫人去召扁鵲；扁鵲已經做伊逃閃。過無偌久，桓公就病死。
現時濟濟hit款為非作歹的人，平素也有hit號好的親成朋友苦勸in ， in卻攏毋聽；到後來予官府掠去刑罰定罪，才知通想著某人所講的話是著，總是已經無路用了。閣親像這霎的傳道先生teh講道理，今仔日叫人反悔改變，明仔載也是叫人反悔改變，閣毋信家己有罪。到後來有一日徛tī審判台前，上帝問罪的時陣， hit霎欲反悔，卻是傷慢啦。

楚國有一個條直的人， in老父偷牽人的羊，伊走去公堂出秀。官府掠in老父來，因為伊的囝做干證，無話通諍，就定罪欲刣伊。 Chit ê條直的人又請官府放伊的老父，伊甘願替伊的老父死。後來到teh-beh刣的時陣， chit ê人對hiah-ê衙役講，阮老父偷牽人的羊，我去當官出秀，按呢我kiám毋是一個條直閣信實的人mah ？阮老父犯罪著刣，我甘願替伊死，按呢我kiám毋是一個孝子mah ？親像我這款的信實閣有孝的人，竟然著予人刣，這國內猶有甚麼人毋著刣咧？楚王聽了chiah-ê話，就赦免hit ê人無刣。孔子聽見才講，真奇怪ah ，有這款的條直人，算做是有信實，竟然用in老父來買好名聲予人呵咾，真正是奇怪。
若論世間，往往有一款的人，平常時乜樣奸巧都有，用百般詭譎的計謀；若看見某物人較愚蠢，就欲去欺負伊，看見甚麼人較軟弱，就欲去害伊，攏無一點仔仁愛的心情，也無一點仔憐憫的情意。及至到後來，欺負人也欺負到足啦，害人也害到盡了，不義的錢財也用攏袂了。 Hit時卻想欲揣一個好人的名來做；就去修理一條橋，抑是去整理一間廟，送人幾領棉裘，抑是發淡薄米予sòng-hiong人，就儼然家己掠做好人teh做好事。照按呢看， in若欲親像這款的teh求好人的名聲，不如早日莫得做hit號害人的代誌kiám毋是閣較好mah ？

七國的時，藺相如算是好口才，閣有膽力的人，伊有完全hit塊寶玉tò來趙國，也tī黽池的所在，無凌辱著伊的君王。所以趙王封伊做上卿。這位顛倒比廉頗較懸。廉頗一下想，我對少年到今，經過káng百擺的爭戰，才做將軍的職；藺相如不過靠伊的口才，反轉比我官做較懸。就對人講。我若拄著相如的時，的確欲凌辱伊。相如聽見這號話，每擺出來的時陣，若看見廉頗，就趕緊閃對邊仔去。伊所用的人看了in主人這號款，就掠做大大的見笑；大家來對相如相辭，欲去別位。相如才kā in講，現時第一強第一大的就是秦國。總是我tī伊殿頂，尚且敢大聲喝來責備伊秦王，何況廉將軍，我kiám真正是teh驚mah ？不過這霎秦國毋敢來拍趙國，就是因為有阮兩人，若交接往來的事，我會設法，毋過爭戰的代誌，猶原著靠廉將軍。設使阮兩個不合，是親像兩隻虎teh相爭， hit-ê勢面oh得攏活；所以我若見著伊，就代先閃避。因為我是掠國家的代誌做較要緊，伊對我算是個人的挾嫌若定，所以無欲kap伊計較啦。伊所用的人聽了不止有情理，也就學in主人的款，拄著廉頗的跟人，也攏較讓伊。廉頗hit爿的人，就ná驕傲起來，掠做相如真正驚伊。後來有一人名叫牛筐，來揣廉頗，將藺相如的意思拆明予伊聽。廉頗才醒悟反悔，就褪腹裼背一支竹杯，來相如in兜認罪，請相如用竹杯責罰伊。相如真歡喜牽伊的手，請伊入去內面，好禮款待伊；兩人續結做生死的交陪。
論到不和的代誌，毋若國裡有按呢，家內也是有按呢。就是耶穌的教會，也袂講得就無按呢。捌看見有時這爿的教會看輕hit爿的教會，抑是hit爿的會友看輕這爿的會友。有時講某人是求餅得著餅，抑是講某人是倚靠勢力，也捌講某物人都無學問，反轉teh做執事，抑是講某物人都無熱心，怎樣teh做傳道。按呢大家批評；講了都攏有in的理氣。殊不知魔鬼已經趁一個機會，予你離開正經的路，來入tī伊的圈套啦。也就是世俗人，因為看見咱的會友家己不睦無相疼的心會續驚到毋敢來；按呢教會thài會興旺ni̍h ？所以深深向望教會內的朋友，若有這號，就趕緊改；若無也著謹慎毋通犯著，莫得有縫通予魔鬼入去。
亦閣一項，相如kap廉頗算是siāng一殿的人臣，廉頗的心有予hit-ê光明名聲迷去，就kap相如毋好。相如也寬容伊，到伊知通反悔認罪，就歡喜閣接納伊， kap伊交陪；這算是一人對一人，朋友往來的事若定。猶有一項較大要緊，就是世間人行毋著路，悖謬道理，上帝也出在in去做，到伊知通反悔認罪，就欲閣接納伊做囝；這號算是生咱的靈魂，父囝的至親，自然閣較要緊。伊有差遣救主耶穌落來世間，予人信來得著閣kap上帝親近。耶穌來世間傳上帝國的福音，予人醒悟知濟，是親像牛筐拆明相如的意思。今咱攏著學廉頗，知通醒悟認罪，免得後來欲反悔的時，才知已經遲啦。

瞿伯玉做衛國的宰相， hit時國內大平定。子貢去問伊講，毋知恁國內用甚麼法度teh治理。瞿伯玉講，我是用毋免治理的法度來teh治國。當hit時晉國趙簡子想欲去攻拍衛國，代先差史黯去衛國探聽情形。史黯tò來回覆講，瞿伯玉teh做宰相，毋通去攻拍伊。
孟子有講， teh守國，毋是靠山坑的危險做堅固啦。管百姓袂會掠受封的地方做制限得。所以高姚雖然是大舌閣重句，伊tī舜帝hit時teh做管法律的官，料理百姓刑罰的事，攏無一點仔冤枉；卻比hit號有口才gâu講話的較好。史鄺雖然是青盲的人，伊做晉國太宰的時陣，國內的政事攏無一點仔混雜；卻比hit號有目睭通看較好。按呢可見無論甚麼代誌，攏著求hit ê實在，毋通妝娗hit ê外皮，是較要緊。
閣這也kap羅馬人書第6 ，第7章所記載成聖的道理差不多相同。因為救主叫伊的百姓來行好，毋是用律法嚴嚴約束in ，就是用伊的聖神感化in的心，予in自然行好事。

魯國有一個姓施的人，生兩個囝，一個愛學文的，一個愛學武的。 Hit ê愛學文的去齊國，欲覓看有官通做無。 Chê hô͘看伊的學問真好，就請伊做in hiah-ê公子的先生。 Hit ê愛學武的去楚國見楚王。楚王也真歡喜，舉起伊做軍政司。按呢兩個兄弟仔，一文一武，攏teh做大官，算是顯祖榮宗，家庭真有光彩的事。人人不止欣羨in 。也真湊巧， in hit厝邊有一個姓孟的，猶原兩個囝，所學習的也siāng一樣。總是攏猶teh落魄，艱苦到袂堪得。因為按呢，就來問起，看in按怎樣會到才顯達；姓施的用實在kā in講。 Hit ê姓孟的就kap hit ê學文的大囝去秦國，欲覓看有官通做無。秦王聽伊hiah-ê道德的話就講，現在是天腳下大擾亂的時，攏著倚靠兵的氣力做要緊；若用仁義來料理國，是欲害我的國予滅無。就將in hit ê大囝用極艱苦的刑罰，予伊變成廢人，才放伊去。也hit ê細漢的去衛國，對衛侯講起著怎樣來講習武的事。衛侯講，現時我的國算是不止軟弱，閣kap chiah-ê大國相隔界。所以若對大國，應該著小心謹慎來服事伊；若對小國，也至好是用安撫的法度；按呢才算是求國內平安的方法。設使用兵權，就是teh揣滅無的路。若放一個人完全tò去，將來的確會害我的國。就將腳kā伊斬起來，才放伊tò去魯國。 Hit ê姓的看見兩個囝毋但無官通做，反轉攏變廢人，就氣到欲死，續去姓施的in內面kā伊吵鬧。 Hit ê姓施的就講，凡事若拄著時機就興旺，失落時機就做敗壞。恁的學問kap阮siāng一樣，毋過hit-ê時機是無相同。
照按呢看，天腳下的理氣，袂會講得常常是著，代誌也袂會講得常在毋著得。有的這款的代誌，在早算做有理氣，做了是著；到現在卻袂會算得有理氣。有的這項物現在是無路用，到後來毋過變做真有路用。所以理氣，抑是無理氣，有路用抑是無路用，卻袂會一定來守得，攏著看是甚麼時陣。大衛，所羅門，堯，舜， in的尊貴做人君，也袂講得in有想過頭。拉撒路，顏回， in sòng-hiong到做乞食，徛起hit偏僻狹迭的巷仔內，也是袂用得講in是太卑賤。因為國人的所做，上帝攏有定著的時予in ，毋是人所會勉強得。孟子有講，死生有命，富貴在天。所以人攏著守本份，認命，聽候時，出在天主意，毋通強強做。俗語有講，事逢kah時；設使代誌無拄著合hit-ê時，雖然較gâu計謀，做到真周至，也無的確會得通成功。

淮南子的冊講，有一個查某gín-ná欲出嫁的時， in厝邊的人kā伊的父母講，恁查某囝嫁去人兜，後來會生囝抑袂，是袂料得；若袂生， kiám毋是犯著七出的條例mah ？寧可著照顧你的查某囝，教伊若有利便的時，著將in翁hit頭的衫仔褲kap雜碎的物，偷提寡tò來恁厝；萬一後來無kā人生囝，予人離tò來，也才有通度活。 In的父母掠做按呢是真著，就kap in查某囝tàu ，將in翁hit爿的物件，偷提tò來in兜。過有hiah久， in的ta-ke-koaⁿ知叫伊的媳婦定定偷提物去in外家厝，就講，阮chit-ê媳婦，心肝已經向tī外面，是袂用得著留伊蹛teh ，不如量早予伊去；就kā伊離tò去in外家遐。 In的父母毋知hit-ê予人離的緣故，反轉真感激厝邊hit-ê人，講伊教示in ，予in知通趁早備辦。
若論本島kap中國的人，也濟濟有這號毛病，每常做一項代誌，就憢疑驚了袂成；就是已經做成，也憢疑驚了tù無久。致到有hit號應該著盡力的，毋肯去盡力，應該著辦的事，也毋肯去辦； kan-ta驚會白了工，抑是會了本，按呢攏毋肯去做。閣有一款， hit號代誌taⁿ-chiah創立，也毋肯下本出力落去做，反轉四界剾刻；若有通趁淡薄入手，家己就掠做夠額；亦hit號代誌的成功抑是敗壞，攏無欲去管。不論創甚物代誌，大概是有頭無尾，半途而廢的較濟；無有hit號堅固決斷的心；所以做攏袂會成功。
Hit款的人，毋但做代誌是按呢，就是趁道理服事上帝，也無毋是按呢。譬論親像chit-ê人，平素真愛講白賊來騙人，後來因為知做代誌若有合tī上帝的旨意，上帝自然賞賜福氣予伊，又閣濫糝講白賊，是犯著上帝kap人攏受氣的罪。按呢就來遵趁上帝的旨意，向望上帝賞賜福氣予in 。毋過過袂偌久，忽然又憢疑上帝賞賜的福氣，是茫茫渺渺，袂憑準得，毋通專專倚靠這項；不如一面用淡薄白賊會來騙人，也一面來遵趁道理， kiám毋是兩頭攏有通倚靠mah ？可惜親像這款的人，一生攏袂會得著福氣的報賞，反轉講真神無有靈聖。敢真正真神無有靈聖mah ？俗語講，疑事無功；但是憢疑的代誌，做了袂成功，就是chit ê意思。

孟子有講，宋國有一個人，煩惱伊田裡的稻仔攏無甚物大，伊就一模一模，用手kā伊拔，予浮較懸起來；直直走tò來in兜kā人講，今仔日我看見田裡的稻仔攏毋大，不止煩惱；我卻有想著一個法度，通幫贊伊大欉。 In後生聽見按呢，就趕緊走去看； ó-hò ， hiah-ê予伊拔的稻仔，都攏ta-la去啦。
論語冊有講，愛趕緊就做袂得通到。也中庸的有講，譬喻上懸，著對低低來peh ；譬喻行遠，著對近來行起。按呢thang知無論做甚物事，攏著照次序來行，才會得做到成功。若是出在in家己的緊性地，袂會行伊就欲學跑，按呢欲thài會保得伊袂跋倒咧？親像馬可四章二十六節有講，上帝的國親像人掖種子tī地裡，暝時睏，早起時起來， hit-ê種子就發芽，漸漸大起來，人也袂曉得按怎樣會按呢。因為地teh生五穀，是出tī自然的，代先是秧，後來大欉成穗，到尾穗裡就結規粒，也hiah-ê粒成熟了，就用鐮le̍k仔去割，因為收成的時陣到啦。照按呢才有出tī自然；若親像hit ê宋國的人所teh做，毋但袂幫贊伊大，是顛倒予伊khau死了了。所以俗語閣teh講，緊紡無好紗，緊做無好ta-ke ；就是教人著照次序來行。

莊子捌講，有一日井內的水蛙對東海的鱉講，我不止愛kap你saⁿ-kap thit-thô ，看是欲蹛井欄頂，跳來跳去，抑是欲蹛井內的壁孔，歇睏來談論；或是蹛水面放teh予伊浮，抑是tiàm-bī藏落來土砂底，攏真好thit-thô ；無論是ām-mûi ，抑是肚蚓，都毋值著我。今得著這窟的水，閣有chiah-n̍i̍h大， chiah-n̍i̍h闊的井，也算是極樂的世界啦。鱉先生，你怎樣毋較常來阮這號好所在thit-thô咧？東海的鱉就想欲落去，倒腳穿猶未入去，正腳都已經去khê-teh啦，就蹛井頂踅幾若逝；續對hit隻水蛙講，你袂曉得東海的大mah ？ Káng千里的遠，猶未夠額通比伊的闊； káng千丈的koâiⁿ ，猶未夠額通比得伊的深。禹帝的時， 9年的水災， chit-ê海無看見加添較koâiⁿ 。湯王hit霎， 7年的亢旱， chit-ê海也無看見kiám少較低；無講因為久暫時變更，抑是有濟少的進退。這是阮東海極樂的所在。 Hit隻井內的水蛙聽見chiah-ê話，代先生瞋閣gông-ngia̍h ；後來想了見笑，恬恬攏無意思。
論到世間人，只有知榮華富貴，愛做大官，趁大錢，蓄好的田，娶媠的某，有濟濟金銀財寶，按呢就掠做尊貴；也毋知chiah-ê以外，猶有比這號較尊貴的代誌。親像保羅毋願做猶太人的官，來跟綴耶穌。摩西毋享受埃及王宮的福氣，甘願kap以色列人奔波tī曠野。顏回徛kap hit號毋成所在，是tǹg teh食一筐仔飯，一觳仔湯；總是伊掠做真快樂。拉撒路sòng-hiong到無通食，踮好額人的門口，等候分淡薄的零星物來止飢，伊也攏無煩惱。親像這幾人， kiám毋是kap咱像一款的身軀，相同一款的性情；怎樣毋知食好穿好是人所欣羨mah ？怎樣伊偏偏抑毋，反轉辭好額，甘願號sòng-hiong ；無欣羨尊貴，甘心做卑賤，無嫌艱苦，不論拄著甚物試煉，也無改換in的心志？這kiám毋是表明in心內kap目睭的中間，另外有一款的境遇，較贏tī世間的榮華富貴， kap hiah-ê尊貴好額金銀財寶mah ？亦hiah-ê暝日tu-tu想這號的人kap chit-ê井底蛙，有甚物分別咧？
閣一項，咱chia ê人較濟攏毋捌出外，予伊極行是tī in本鄉社，抑是近附的埠頭， in就品到伊去甚物所在thit-thô ，偌好光景； in亦毋知別位的城市有偌大，人有偌濟。若聽見一項較奇怪的事， in就掠做是講白賊teh騙伊。也若hit號毋應該信，無影無跡，捏一個鬼神的名來騙人， in就信篤篤，若別人毋信， in就加添幾句來干證到khiā真khiā現，這攏是對tī無閱歷的所致。閣毋但一般人是按呢，規國的人也有這號毛病。親像中國tī幾十年前，袂kap外國交通往來買賣的時，家己掠做本國是真大，閣真gâu ，看外國攏無上目，講in是番仔所在，無想著聖人的教示，的確是無甚物可取；按呢家己誇口自大。殊不知外國hiah-n̍i̍h文明，科學也真發達，無論天文地理，來未來去未去的事，攏有研究較齊到。近來較有人kap各國teh來往，才知到外國的文明逐項hiah-n̍i̍h齊備，毋過這算是有過去外國遊歷，抑是本身捌經過，才會知到按呢。也若hit號守舊派毋愛講維新的話hit號人，若聽見較新奇的話，也無各樣hit號井底蛙teh聽東海大鱉的話啦。

左傳的冊有講，鄧國的大夫官，裨佐， kā in國裡的宰相子產講，我看閣無偌久鄧國會有火災；請你著做醮來祈禱，向望看會免得有chit-ê災厄。子產毋聽伊。隔無幾日，果然有大火災。裨佐閣kā伊講，若毋聽我的嘴，毋免偌久， iáu-kú有火災。子產應伊講，天的做代，予人thài會曉得？後來的事，人哪會知？不過著盡人的本分來做，較要緊。後來鄧國到尾都也平安無代誌；也無閣有火災。
台灣kap中國往有一款hit號人，專門講假先知的話，有時講，閣偌久會有火災，抑是水災；有時講，某乜時會拄著瘟疫的艱苦；攏著趁早請寡和尚抑是道士，來做醮，通解除這款的災厄。按呢實在kan-ta濫糝了錢若定，攏無一點仔有路用。易經的冊講，積聚好的家內， in的福氣的確有賰；積聚歹的家內， in的災厄的確充足。書經裡也講，做好的就用百項福氣賞賜伊；做毋好的就將百項災厄降予伊。按呢生看，人著照道理來行，學做好人，就通閃避逐樣的災難。何況水、火、瘟疫，這號災厄，是對人毋小心來拄著。設使會將坑溝開予透，岸閘起予堅固，欲thài會有水災咧？亦若早暗火燭會曉細膩，逐擺代先持防，欲thài會有火災咧？閣啉食若會曉得著清氣，徛起的所在kap身穿會謹慎，亦欲thài會有瘟疫咧？毋過人攏毋對hit-ê實在的事來講究， kan-ta信hit號和尚道士的念經拜懺，做醮燒香，創弄hiah-ê無利益的事；河的路出在伊塞teh ，無欲開；護岸據在伊倒壞，無欲修理；街路狹chiⁿ-chiⁿ ，厝宅實thóng-thóng ，四界驚死勞人；徛起的所在，也齷齷齪齪；食穿的物，也袂曉得著清氣細膩，照衛生的法度來行， kan-ta欲靠hiah-ê佛仔，用做醮迎鬧熱，來向望in保庇，予咱平安無代誌。按呢欲thài會靠得咧？

陳拯tī魏國的時，做真大的官，慧子對陳拯講。你著愛細膩服事王左右的人。你看楊柳是kài快活， kài快大的樹。若坦橫kā伊栽，伊也顛倒生起來；遏斷kā伊栽，伊也是會活。毋過有一層，雖然有十人栽伊，若有一人teh kā伊拔，伊就袂活，袂大欉。按呢看，用十人teh栽， he真賤真快活的樹；猶是袂拄得一個人來teh拔伊。這是甚物緣故咧？因為栽的較僫，拔的較快。你雖然得著王真大栽培，毋過驚了欲拔你的人也真濟。所以你著謹慎kap人相和，毋通靠勢，掠做王予你靠就夠額，若按呢，才毋免有危險。
現時的人，設使有勢通靠，欲教伊莫得夯出來用，是真為難。較濟是hit號盡力諂媚官府，向望伊的勢來予咱靠，才去盡力驕傲別人；按呢掠做真體面。欲揣hit號無kek氣的人，是真少。在早支那七國的時，商鞅做秦國的宰相，伊存靠秦孝公一個人若定；其餘連太子講話略仔毋著，也將太子的先生面裡kā伊刺字，鼻kā伊割起來。到孝公死，太子接位，無偌久續掠去，五馬分屍。按呢可見勢力是攏袂靠得。人講牡丹花雖然是好，也著愛有綠葉來相扶持。但是kan-ta靠伊會巴結hiah-ê老爹大人，也kap別人攏袂和，驚了伊所倚靠的老爹kap大人也予伊靠袂tiâu 。因為人的生死興衰是無的確。論到所會靠得，獨獨一個若定，就是咱的救主耶穌；也咱所靠伊，毋是愛得著世間hit號空虛的華門顯，是為著靈魂永活的緣故。閣咱所靠祂，毋是靠祂的勢頭，是靠祂的仁愛kap恩典。祂的仁愛無論人的歹到toh-lo̍h ，若反悔認罪來信靠伊，就會得著救。因為人的所行，攏趁in的私慾，袂免得犯著上帝的戒命，照公義來判斷，攏著受永遠的刑罰。毋過上帝不忍其心，才用出這號贖罪的法度。講贖罪，毋是親像世間用錢銀來買囑，求減in的罪過，是用替換的方法，就是上帝看人犯著永遠沈淪的罪，就將伊的囝脫出，落來世間出世親像人，來傳天國的福音，叫人著信；到三十年歲，續予人掠去釘死tī十字架。今若照人teh想，耶穌既然是父上帝脫出來，世間人thài有權能通掠伊，閣kā伊害死咧？毋過這就是上帝用出贖罪的方法，叫耶穌替人死，用祂的寶血洗人的罪。總是死後三日上帝有予伊復活，續白日升天，命令伊的學生，去普天下傳福音。人若信伊，就得著救，毋信的到尾著定罪。所以講會靠得的只有耶穌若定，其餘攏袂靠得了了。

田肆侮慢鄒君的人君，鄒君欲刣伊。田肆生驚，就去見慧子，求替伊說情。慧子就去見鄒君，問伊講，設使chím-má有一個人來見你，伊刁故意用一目chha̍uh-chha̍uh ni̍h kā你看，毋知你欲怎樣款待伊。鄒君講，伊按呢戲弄我，我的確刣伊。慧子閣講，但是來的人是青盲的， he欲怎樣？鄒君講， he我無kāng伊；因為既然是青盲的人，伊目睭都無看見，袂免得會chha̍uh-chha̍uh ni̍h ；人講不知不罪，伊家己都毋知按呢是失禮，所以無欲辦伊的罪。慧子就閣講，若按呢chit-ê田肆的teh做人， tī東爿的時，侮慢著齊侯， tī南勢的時，也凌辱著楚王，伊tī chit-ê濫糝欺謀人的代誌，算是父母生成的青盲的，你乜使怨恨伊咧？鄒君聽了就煞去，無去辦田肆的罪。
論到世間的人，往往有hit號愛kap小人的人來往，到後來予伊累著，受剋虧，家己猶毋認毋捌人，反轉去怨恨hit-ê小人，這kiám有各樣親像kap青盲的teh爭論hit ê目睭chha̍uh-chha̍uh ni̍h mah ？亦就是教會內的人，對世俗人teh交接有時因為爭論道理，辯駁到欲相罵。咱也無想， in都猶毋得著道理，心肝袂受神的感化，目睭親像袂開咧；按呢就毋通kap in teh捙盤。

楚國有一個人teh賣盾， （就是藤牌） ，也teh賣矛， （就是槍） ，家己呵咾伊的藤牌怎樣的堅固，無論甚物物，攏刺袂透過去。閣過無偌久，又閣家己呵咾伊的槍是真利，真好貫，無論甚物物刺了就透過去。當hit時有一個人問伊講，你按呢家己展你的矛是偌利，盾是偌堅固，今毋知toh-lo̍h一項較實在； thài毋用你的矛來刺你的盾看bāi咧？ Hit ê楚國的人續無半句話通應。
現時有一句俗語teh講，自相矛盾，抑是講，家己矛盾，就是chit-ê典故。是teh指hit號一嘴鬥雙舌，代先講的話kap後面攏無和的。所以無論做代誌，以及teh講話，攏著想來去倒，毋通隨便濫糝講，才袂有這款自相矛盾的事。

齊國有一個出名的讀冊人，名叫田仲。伊毋愛做官，甘願隱居山林，做工度飽，看破世間名利這兩字。後來有一個宋國的人，名叫屈谷，來見伊， kā伊講，我久久就聽見先生你的好名聲，講你平生決斷毋肯靠人食飯。今我有一款栽匏仔的法度欲獻予你，會予所栽的匏仔碇硞硞，若親像石頭的款，閣真厚，也無空無縫。田仲聽了就講，栽匏仔的路用，是欲將伊來貯東貯西。但是碇到親像石頭，厚厚閣無孔無縫，按呢就袂用得通剖開起來貯物得。這欲kap人算做甚物匏仔咧？屈谷就應伊講，若按呢就欲將chit-ê法度放hiat-ka̍k了。總是親像先生這款的毋肯靠人食飯，的確也是無利益tī人；驚了先生也是kap這款碇硞硞的匏仔相像咧。
人kap禽獸hit-ê大分別的所在，就是人會知叫服事上帝kap服事人。若kan-ta知有伊家己，也攏毋知有別人，閣毋知通講有一位真實無濫糝永遠活tī-teh的主宰，按呢就失落做人的資格。所以聖經有講，恁的光著照tī人的面前，予in看見恁的好所行，來歸榮光予恁tī天裡的父。照按呢看人若親像hit號修道人去隱居山林， kan-ta欲救家己的靈魂， kiám毋失落做人的本分？

鄧國有一個人欲出去買一雙鞋，代先tī in厝裡，就將伊的腳，量看偌長偌大，比到一個樣chham腳裡和和，就且hē tī桌頂。後來去到tī街裡，才想著袂記得提hit-ê辦來。 Tī街市裡雖然有真濟的鞋，卻毋肯買，講伊袂記得提hit-ê樣來比看bāi-teh 。到聽候伊tò去in厝，提hit-ê樣來的時，都已經散市，店攏關了了啦。因為按呢續買無鞋。有人kā伊講，你thài毋用你的腳落去比，穿到會和和拄好乜使著閣tò去提hit-ê辦。伊就應講，寧可著信hit-ê辦，毋通信這雙腳。
若論世間，也有這款hit號人，專專是信古早的法度，毋信新的法度，毋知到古早的法度，攏是合tī hit-ê時機teh用。但是kan-ta知hit ê古早的法度，也攏袂曉得與時制宜，按呢就的確會誤大事。

鄧縣的所在，有一個人教in某伊做一領褲。 In某問伊講，欲做甚物款？ Hit ê人講，照親像我舊的褲hit款。 In某就將hit塊新的布，毀壞予歹，才做一領kap伊的舊的相同。
閣有一項； tī幾十年前，香港taⁿ-chiah割歸英國，就有真濟英國人來踮tī遐，敢是因為猶未有做裁縫的師父來，所以hiah-ê英國人，有去請hiah-ê本地人kā in做洋服。 Hiah-ê本地裁縫暴憑毋捌看見hit款的衫仔褲，看了番kì-kà ， chia也一個袋仔， hia也一個袋仔，規領ui到專孔。就閣問in講，欲怎樣做？ Hit ê英國人講，照我舊的hit款按做。 Hit ê裁縫就照in舊的辦， kā伊鉸落去做，連hit號kiⁿ破空閣thīⁿ的，伊也照hit-ê kiⁿ破的勢面， kā伊鉸予開，才閣thīⁿ 。到後來做好， hiaⁿ̍h去予hit-ê英國人，拸開起來一下看， thài會規領鉸到chia也一孔， hia也一孔，才閣補到花lo̍k-lo̍k ？就含伊口吵，毋但毋工錢予伊，顛倒欲kā伊討布身的銀。兩爿爭論袂續；後來有人出來kā in處，才條直。
論到逐國的法度kap風俗，都攏有好也有歹；毋過欲趁hit-ê好的較僫，欲學歹的是較快。若欲kan-ta知hit-ê歹的所在，也毋知通學好的，按呢kap hit-ê鄧國的婦人人teh做褲， chham hit-ê香港裁縫的teh做洋服，有甚物各樣咧？

東陽長板坡趙子龍救阿斗， hit時劉備kap曹操交戰，劉備刣輸。伊的將kap家眷攏四散了了，伊有一個大將名叫趙子龍， tī百萬軍中欲揣in的主母kap小主人，入到長板坡的南爿，才看見夫人抱阿斗tī一個破牆仔下井攔頂teh坐，目屎四淋垂。子龍想起劉備獨獨chit- ê子若定，若無救伊就漢朝續絕嗣，就趕緊請靡夫人上馬，通saⁿ-kap逃命。夫人講，我死是無要緊，總是in老父只有chit- ê囝若定，專專倚靠將軍保護伊，毋通因為我來連累你。講了就將阿斗抱予伊，續跳落古井裡死。子龍就將阿斗縛蹛身軀裡胚性命拍出萬重圍，將阿斗來還劉備。後來tī西蜀接位做皇帝。這實在是專靠子龍的勇猛。
咱讀這款的古典，想起靡夫人放捒性命，子龍胚命交戰，按呢來救阿斗，是因為阿斗的死活就是關係漢朝的存亡，所以看做無價的寶貝；放捒性命來救伊，照理氣卻應該著按呢。
今世間人所寶貝的就是性命，但是猶有比性命閣較要緊的，就是袂死失，袂滅無的靈魂。基督降臨來世間，放捒性命tī十字架，這刁故意是欲來救世間人的靈魂。聖經有講，人子到，是欲救失落的人（太18 ： 11 ） 。

在早有一個人teh kā齊王畫字畫，齊王問伊講，畫甚物第一為難？ Hit ê畫工講，狗馬最為難。齊王koh問講，畫甚物第一快？畫工koh應伊講，鬼怪妖精最快畫。因為狗馬是人早暗常常teh看，若畫一點抑無tú好合，人就連鞭看會出；所以較僫得畫。妖精鬼怪算是無形無影，也無人bat看見；不論畫甚物款，人攏bōe曉得分別，所以有快畫。
世間往有這種人，真gâu裝奇做怪，變hiah-ê奇怪ê代誌，家己掠做是真gâu ，其實攏是hiah-ê畫鬼怪的本事，來teh騙人nā-tiāⁿ 。 Che也thang比並親像人講in有法度thang破地獄開天堂， che卻較快講，因為僫得thang kap in辯駁。總是人若講in有法度thang救人出in的歹，變做好人， che較僫得講，因為有影無影人連鞭知。也親像馬可2 ： 9所記載耶穌問眾人講， Kā變遂的講，你的罪赦啦，抑是講，起來，夯你的舖仔來行， toh-lo̍h一項較快？就當眾人的面前醫好hit-ê人， hō͘人知人子tī地裡有權thang赦罪。咱的聖教若有功效thang救歹人變做好人， hō͘人看，百姓就較快信咱所講bōe看見的事。

魯國的宰相孟憲子，去晉國朝聘。晉國的宰相，韓宣子，設筵席款待伊；換3位的客廳，攏排到真súi ，真齊備， koh真好看。憲子講，真正是富夠極了。宣子講， lín厝比阮chia按怎樣？憲子講，阮厝sòng到m̄好講。只有兩個讀冊人，一個名叫顏回，一個名叫朱無能， hō͘我得著國裡會平定，百姓會安穩；我所有的，盡在án-ni nā-tiāⁿ 。到憲子出去，宣子才講，伊是君子的人，掠hit號培養gâu人做好額。我是小人的人，才掠chiah-ê金銀珠玉做好額。我家己想實在真見笑。
俗語講， Bat人較好bat錢，實在真有影。 M̄-kú世間人， m̄-tān-nā朋友，因為錢財來絕交，就是兄弟、父母、某子，以及親戚ê teh交接，都著這項錢做頭前。 Án-ni可見錢的氣力是真大，真gâu把縛人，若m̄是hit號甘願hō͘伊sòng-hiong歡喜快樂來守道理的人，就無hiah快會脫離這項的把縛。馬可10 ： 23 ，耶穌對祂學生講，富人beh入上帝的國是真僫。 Che是因為有一個好額人來見耶穌，跪teh求看著怎樣做，才會得著永遠活。耶穌叫伊著去變賣伊的家業，來賑濟sòng-hiong人，就錢財積聚tī天裡；總是hit-ê人聽見這號話，面隨時變色，有憂愁的款，也續做伊去。 Án-ni可見錢財的氣力teh縛人是真大。愛得脫離這款的把縛，的確著看會破chiah-ê世間的榮顯； m̄-thang親像韓宣子， kan-ta會曉得妝娗外面的好看。

漢朝的時有一個人名叫蒯通，是做韓信的參謀。到韓信去破齊國了後，蒯通有叫韓信著叛漢，將齊國獨立起來管。韓信不忍其心， m̄聽伊的嘴。後來韓信hō͘漢高祖thâi去。蒯通也hō͘掠來。漢高祖問伊講，你bat教韓信造反mah ？蒯通應伊講，盜跖（古早的歹人）的狗，看見堯帝（古早的聖王）就大吠，總是堯帝m̄是不仁的人君，狗看見m̄是伊的主人，卻是bōe免得無吠。當時我知叫有韓信，卻bōe曉得有陛下。漢高祖聽了續赦免伊的罪。
人講，在秦為秦，在楚為楚，算是教人著盡忠，著盡本分。總是也愛看是甚物款的盡忠。有一種hit號敗家子弟，參hiah-ê王哥柳哥去嚾，攏無beh顧內頭，甚至鬥hiah-ê來欺負in的親兄弟。也有一種hit號專門teh幫贊對敵，來傷害本身的母國，伊也hia-hia pai-pai ，家己講是正直無偏私，是盡忠teh報國， m̄知án-ni對甚物人teh盡忠，也teh報甚物人的國。 Hài-ah ！親像這款的盡忠，這款的心肝， sòa較輸hit號狗的類，也sòa m̄知thang分別好歹。

魯哀公問孔子講，我聽見人teh講， hit號真gâu bōe記得代誌的人， teh搬厝的時，連in某也bōe記得搬去。孔子講， Che iáu m̄是gâu bōe記得的人； hit號真gâu bōe記得的人，連伊本身也續bōe記得。哀公問講，按怎樣本身也續bōe記得？孔子講，古早的時有一個夏桀王，伊會尊貴做到皇帝，伊會好額管到通國。 M̄-kú m̄趁先王的道理，奢侈宴樂，迷tī酒色；後來國破家亡，續hō͘湯王thâi去， che kiám m̄是續bōe記得伊本身mah ？
世間hit號bōe記得本身的人， kiám kan-ta夏桀nā-tiāⁿ ？世間bōe記得本身的事，也m̄-tān-nā酒色nā-tiāⁿ 。凡若人做一項無照理氣的代誌，抑是講一句無理的話，以及存一項無道理的念頭，就攏夠額thang害著in的身軀kap心肝。所以古早君子的人，對家己一個，也著存謹慎警戒的心。

周朝的時，有一個人君，名叫幽王，伊坐位第3年，就娶褒姒做偏妃，王不止得寵。也生一個子，名叫伯服。隔兩年久了後，就將伊的正某申后kap太子宜臼廢去，立褒姒做正宮皇后，也立伯服做太子。總是chit-ê褒姒雖然hō͘幽王不止疼痛， iáu-kú m̄- bat看伊有歡喜開嘴來笑的面容。幽王愛得伊歡喜，用真濟法度，也弄伊bōe笑；就問伊本身，看伊愛按怎樣較心適。褒姒講，我做查某gín-ná的時， tī阮厝裡teh做衣裳，會記得拆開hit-ê綢緞的時， hit號聲不止好聽。幽王就講， án-ni較快。就叫人傳旨意出去交代戶部， （管錢銀的官） ，每日著配一百匹的綢緞入來宮內，也就傳hiah-ê較有力的太監，一人徛一爿，將hit-ê綢緞， tùi頭仔小可鉸開，一人khiú一爿，出力lì去， lì到ki̍h8-ki̍h8 kiu̍h-kiu̍h 。褒姒聽了不止歡喜； m̄-kú過無幾日， ná聽ná慣勢， m̄-nā無甚物趣味， sòa若親像真攪擾，也就m̄愛笑， m̄愛koh聽啦。
幽王想了無法度，就chhōa伊上去王宮內的台頂裡，才叫人去放煙墩。 (煙墩是親像煙筒的款式，在早無電報kap電話thang通知消息， hō͘別位知，才用這號， tùi京城起，離一舖路，抑是五里路就chhāi一枝，直直續，直直出去；設使皇帝tú著甚物要緊的事，抑是賊馬來侵犯著，就將煙墩放起來，日時有看見煙，暝時有看見火，也頭一枝若放，第2枝看見，也就放起來； án-ni無偌久就四界連鞭知王有患難，近附的諸侯就起兵來救駕。當teh beh放的時，有伊的人臣出奏講， Che算是陛下kap列國的諸侯有約，若m̄是犯著大要緊的事，的確bōe用得放chit-ê煙墩得。設使chím-má若放，後來有事，列國諸侯就m̄信。幽王講，無要緊，有代誌我才擔當，現時天下太平， thài有甚物事？就叫人去放。果然隔無偌久，滿天全是火煙，近京城的諸侯看見，隨時領兵beh來救駕； tia̍p仔久東西南北近附的諸侯攏帶兵到啦。 Hiah-ê諸侯逐個來tī台腳，問看王有平安抑無，是有甚物緊急的代誌。幽王教人kā in講，佳哉無甚物代誌，是因為kap皇后teh chhit-thô ，放起來看bāi teh 。今請列位tó去守lín- ê本國。 Hiah-ê諸侯聽了，你看我，我看你，攏無話thang講，就koh領兵tò去。褒姒tī hit台頂，看見hiah-n̍i̍h濟的兵馬，走到phiⁿh-phiⁿh喘， kia̍h槍kia̍h劍， káng幾若萬人，逐個兇kài-kài ，攏是拍算beh相刣，無想來到tè也無啥無事，大家無意無思koh tó去，想了就大笑起來。幽王看了不止歡喜。無想koh隔五六年，忽然有犬戎的兵攻拍來。幽王叫人趕緊放煙墩， thang召各位的諸侯領兵來救應。在hiah-ê諸侯，逐個拍算是幽王kap褒姒teh kún笑， sòa無半人beh領兵來。隔兩日京城破，幽王kap褒姒走到驪山腳， hō͘犬戎的王jip著，續hō͘刺死。
論到人tī這世間， teh來往交陪，攏著有hit-ê老實信用較要緊。一句還一句，兩句是一雙。古人言講，一言放出，駟馬難追；就是叫人著照伊所講的話來行， m̄-thang失落信用。設使若kap人chi̍h接代誌，心內也無想， chhìn-chhái lām-sám講，嘻嘻哈哈，白賊白訣，無beh講實在的話，後來若tú著有正經代誌，雖然講到老老實實，人也m̄肯相信。親像周幽王才一擺ê做m̄著，就致到國破，連家己的性命也無去。孔子講，人若無信實， m̄知按怎樣thài會用得；這號話實在真無錯。

孔子bat有一日出外的時，聽見有人的聲吼到不止慘慼。伊就叫sak車ê行較緊teh ， thang來kā看bāi 。到的時，看見是皋魚tī路邊裡teh大哭。孔子就落車來問伊講，先生有甚物代誌chiah-n̍i̍h傷心，哭到chiah-n̍i̍h哀慘？皋魚講，我有三項代誌，做了真m̄著。少年的時，愛去四界留學， bōe會服事我的序大人，是一項ê m̄著。心肝siuⁿ大，志氣較懸， bōe曉得服事我的人君，是兩項的m̄著。 Chham朋友交陪不止好，因為小khóa事就絕交，是三項的m̄著。真正是樹愛平靜， m̄-kú風m̄肯煞。子beh盡孝，序大人bōe聽候得。過去bōe得koh再來ê ，是年歲，無去bōe得koh看見的，是父母。今我現在是teh thèng候死nā-tiāⁿ 。孔子聽了，就對伊的學生講， lín大家著會記得chiah-ê話。當hit時，有序大人tī-teh的十三人， kap孔子相辭，轉去in厝裡服事in的父母。
俗語講，父母疼子，是長流水，子疼父母，樹尾搖風。因為做子的人，出世就受父母的養飼，直直捏，直直顧，到tī會爬學行的時陣，做父母的人，半步也m̄敢放離。略仔較大漢，就計較beh hō͘伊讀冊，向望後來趁食較快活。到成人會自立的時，有的父母都已經老去啦。所以著趁早來行孝道，也著保惜光陰。因為父母是比咱較老， bōe會常常kap咱tī-teh 。 Koh m̄-tān-nā服事父母著án-ni ；無論甚物代誌，攏著現做hō͘成是較好。但是beh thèng候到明仔載，驚了明仔載有明仔載的事thang辦， bōe會容允你koh做今仔日的事。咱人tī這世間第一著保惜的，就是光陰，不過現在nā-tiāⁿ 。因為前的光陰已經過去，萬古千秋bōe得koh來。以後的光陰，也無thang屬tī我，矇矇渺渺，生死hō͘人bōe拍算得。設使若m̄知thang掠光陰做對重，出在伊一日過一日，一年過一年，的確bōe免得有後來ê反悔啦。

魯哀公問孔子講，囝趁父的命令是有孝mah ？臣趁君的命令是盡忠mah ？ Án-ni連連兩三擺，孔子攏無應伊。後來孔子出來對子貢teh講， tú-chiah魯君teh問我，看子趁父的命令，是有孝抑m̄是，臣趁君的命令是盡忠抑m̄是，我卻無應伊， m̄知你拍算怎樣？子貢講，子趁父的命令自然是孝；臣趁君的命令自然是忠； thài有甚物thang koh應伊？孔子講，子貢你真正是小人的人。 Kiám m̄- bat聽見講，古早的時有一萬張戰車的國，就有4個敢好膽來諫諍的人臣，伊的國才bōe hō͘人割去；有一千張戰車的國，著有三個敢諫諍的人臣，伊的社稷才無危險；也有一百張戰車的家，也著有兩個敢諫諍的人，伊的宗廟才bōe毀棄。做子的人，有情理thang kap in老父相爭， bōe講得是無禮數；做朋友的人，會照理氣來相爭， bōe講得是無照公義。所以子趁父的命令， bōe夠額thang講是有孝，臣趁君的命令， bōe夠額thang講是盡忠；應該著斟酌，看伊所做是著抑m̄著， thang趁抑m̄-thang ；是bōe執訣得。 Án-ni才會稱呼得做有孝，抑是稱呼做盡忠得。
現時有一款的人，若tú著人勸伊著信耶穌來入聖教，伊就假到親像真趁in老父的命令的款，就推辭講，阮老父m̄准，抑是講，阮老母m̄肯。其實chit-ê趁教的事，是出tī人的良心。設使咱想的確是好就趁伊。若拍算是m̄著咱就離開伊。乜使假影拖父母來teh推辭咧。

管仲kap齊桓公替燕國去征伐孤竹國， phah入去真遠。孤竹的兵擋攏bōe tiâu ，就想一個毒步，用淡薄兵詐敗，引誘齊國的兵， tùi萬里沙漠ê所在去。 Hit地是中國北方， kap俄羅交界的所在；古早的時人攏m̄- bat去hia ，所以全是野獸kap毒蛇； koh四界攏無水thang食，若起風，就面對面都無看見人， beh出來又m̄知路。後來管仲才想講，戰馬較濟是tùi北爿ê所在去的； koh但是老馬，牠的路也行較濟，有較知影。就揀一隻老馬，將咬韁kā tháu起來，放hō͘牠家己行，才命令軍兵大家tè這隻馬來行。後來果然chhē著hit條大路thang出來。
若論到管仲，算是古早真出名，大才調的人，伊的知識聰明也算真足，伊iáu甘願靠hit隻老馬來引chhōa伊的路，若親像認牠做先生。何況咱的平常人， thài thang家己自足自高， m̄肯求人教示咧？

宋王問伊的宰相唐鞅講，我所thâ的人，也算是真濟；總是chiah-ê眾人臣thài攏iáu-kú是m̄驚我， che是甚物緣故？唐鞅講，王所thâi ê ，不過是hiah-ê歹人。王thâi hiah-ê歹人，所以好人nám̄驚。王若愛眾人臣ta̍k個驚你，不如m̄免分別好歹，掠來就kā伊thâi ； án-ni眾人臣的確會驚啦。過無幾日，宋王就將唐鞅kā伊thâi去。
俗語講，做木匠鑿枷家己夯；也講，林道乾鑄銃phah家己。因為林道乾， （在早台灣的海賊） ，有鑄一款的銃來用；無想後來過無偌久，家己hō͘ hit款的銃拍死。親像這款的自作自受，正tú好kap唐鞅的事相同。

臧仔kap谷仔兩人saⁿ-kap去飼羊，也兩人的羊攏有拍m̄見。有人問臧仔看是按怎樣thài會拍m̄見羊。臧仔講，我是因為飼羊的時teh看冊。亦問谷仔看是為啥事失落羊。谷仔講，是因為看羊的時坐teh跋kiáu 。 Án-ni in兩人所做的事雖然是無相同，拍m̄見羊卻是像一款。
世間人無論做甚物代誌，攏著愛有專心，自然見做見成功，見辦見好勢。也若beh手teh做一項，心肝teh想hit項，人徛tī這爿山，心肝teh想hit爿； án-ni自然的確bōe會成功。人講，十藝九不成，也講，世上無難事，都由心不專，實在果然是án-ni 。

揚子bat講有一隻羊，身軀幔一領虎皮，行到tī曠野裡；一下看見草發到真烏幼，就歡喜到bōe顧得。一下看見豺狼，就不止驚，也卻bōe記得身軀有罩hit領虎皮。
親像世間有一款假好的小人，雖然是百般的掩飾，裝到若準正經人，假到真有君子的氣概， m̄-kú伊的teh行踏kap講話，猶原常常會顯出伊的本相來。大學的冊有講，有真實tī心內，就會顯出hit-ê形容tī外面；就是講起人的行動舉止是bōe假做得。

在早昭奚恤做楚國的宰相； hit時楚國的兵真強，列國攏畏懼伊；致到伊的王也teh忌剋，想beh thâi昭奚恤，有一日楚宣王坐殿的時，問眾人臣講，北方的國攏驚昭奚恤， che是甚物緣故？眾朝臣攏知王有beh thâi伊的意思，所以無人敢插嘴。卻有一人，名叫江懿，出班來奏講，有一隻虎出來討食ê時陣，得著一隻狐狸， hit隻狐狸知叫走bōe離，就kā虎講，你m̄-thang食我，因為天帝有命令我做百項獸的序大；你若食我，算是違逆天帝的命令。你若m̄信我的話，請你hō͘我做頭前行，你tè我尻脊後，也kā看百項獸見著我的時，的確會四散閃避我。虎就beh試看有影無， tè狐狸ê尻脊後去；果然百項獸見著攏走避伊；也hit隻虎m̄知百獸teh驚伊，掠做真正有影teh驚hit隻狐狸。今昭奚恤是做楚國的宰相，掌管軍兵kap國內的事。所以北方的國teh驚伊，實在m̄是teh驚昭奚恤，是teh驚大王的兵馬chiah-n̍i̍h濟。楚宣王聽了有情理，就無想beh thâi昭奚恤。
論到狐假虎威這款，世間人較濟是án-ni ；若hit-ê人有淡薄錢財抑勢力，就大家攏愛去kap伊交陪，有時也無受著伊的好禮接接相款待，若出來到tè就品捧hit-ê人是chham伊偌好tú偌好，其實也無影無跡，不過是hit種愛靠人的勢ê ，家己chông出來；有時也m̄相bat ，也對別人品講是in的甚物親情。但是這號人，都正是beh靠人的勢， thang去欺負人。 M̄-kú iáu有一款， hit-ê有勢力的人，無bōeh hō͘人靠，也hit-ê teh kap伊交陪的人，也無beh靠伊的勢力；總是有teh kap伊來往的時，就逐人也較懼怕；其實in攏無存甚物m̄好的心肝。親像十數年前，有百外個土匪聚集tī阿里港下，倚交落埔hit-ê山kap官兵teh抵抗。後來政府有派軍隊beh去滅in ；這號代誌bōe免得有hit號好人hō͘歹人連累的事。
政府知叫咱教會的人較無插這號的代誌，因為知叫咱無受hiah-ê邪術的迷惑，就若teh搜索的時，較無攪擾著咱的會友，逐個看了想che較會靠得；就愛beh借聽道理的名thang保護in的身家。逐日禮拜堂的人攏實thóng-thóng ，若tú著禮拜日規莊的人做一下拚來，徛到街路埕裡攏tīⁿ that-that 。無想到搜索的事一下過去就直直溜去；真現實真冷淡。 Hài--ah ！親像這款會曉顧肉體，也bōe曉得顧靈魂；是無各樣kap hit-ê靠人的勢力相像。

在早隋侯有得著一粒珍珠，真大粒koh真清亮；算是世界無地thang取的寶貝。有一個人看見空中一隻鳥，因為心內不止意愛，就提隋侯hit粒珠，準做彈子，來彈空中hit隻鳥。無想hit隻鳥拍都無著，也hit粒珠續m̄知交落tùi toh-lo̍h去啦。
今咱逐人家己的命是無雙條， kiám m̄是無地thang去取的寶貝mah ？ Kiám m̄是比隋侯的珠較對重mah ？可惜世間人濟濟是因為in的私慾看做好的所在，就胚命去做。 Kiám無親像用隋侯的珠teh彈鳥仔一般樣？俗語講，人為財死，鳥為食亡；這號話真正是糊塗。試問看人會用甚物去換伊的性命得抑bōe 。 M̄-kú人濟濟是會曉得án-ni講，也m̄肯放sak私慾來顧性命，想了真thang吐氣。

戰國的時，倚近晉國的所在，有一國小國叫做仇猶。晉國的宰相智伯常常想beh去滅伊， m̄-kú hit-ê路草真狹真細條， koh專坑溝了了真歹行，想了攏無機會。後來就想一個法度，刁故意鑄一個真大的鐘，比車路有兩倍闊；就派人去kā仇猶國的王講chit-ê鐘beh送伊。仇猶國王就beh派人去修理道路，將hit-ê較懸的phiⁿ hō͘低，也將hiah-ê坑溝坉起來，備辦thang好運搬chit-ê大鐘。
伊有一個人臣，名叫赤章蔓枝，苦勸伊講，古早的時有teh講，只有著守法度才會hō͘國裡平定；咱thài thang無緣無故承受伊智伯chit- ê大鐘？照看智伯的做人是貪心koh無信實，的確是因為beh攻phah咱，想了無機會，所以鑄一個比車路雙倍大的鐘來送hō͘大王；大王若去迎接chit-ê鐘，著koâiⁿ ê岸thóaⁿ hō͘伊平，坑溝thūn hō͘伊tīⁿ ，伊就thang趁chit-ê機會進兵來攻phah咱。伊將這號話來苦勸伊的王真久。伊的王攏m̄聽伊，反轉講， in算是大國beh kap咱交陪，咱若m̄承受的確會hō͘ in過賬。隨時差人去thūn路，續去迎接hit-ê大鐘。赤章蔓枝退朝tò來就講，做人的人臣若無一點盡忠的心肝算做是有罪；但是咱有一點盡忠的心，王無beh聽咱， án-ni咱著閃避較遠咧。隨時tùi小路逃走去衛國；過有七日久nā-tiāⁿ hit-ê仇猶國果然hō͘智伯滅去。
Koh有一個故事猶原kap chit-ê beh相同。比頂面所講這層較早倚有二百年，也是tī晉國裡。 Hit時是獻公teh坐位。獻公想beh去滅虢國； m̄-kú著tùi虞國經過，才會得到虢的地方。 Án-ni想了真無法度，就kap伊的人臣參詳。伊有一個謀士，名叫荀息出來講著tùi虞國kā伊借路過。獻公講，虞公beh thài肯借咱？荀息才講，我知虞公的人是真貪心；若用隋國的寶玉kap屈所出的寶馬這兩項來去送伊，伊就會借咱過。獻公講，這兩項是咱國裡的寶貝， thài thang去送別人？荀息講， Che是ná親像寄伊khǹg ，後來才kā伊討。獻公聽了有情理，就將玉kap馬交代荀息去送虞公。虞公手裡提hit塊寶玉，目睭teh看寶馬，心內大歡喜。伊也有一個gâu的人臣名叫宮之奇諫諍伊講，的確m̄-thang收伊這兩項禮物。若收伊的時的確著路借伊過，亦後來晉滅虢國了後總無定定kā咱借路去管hia ê百姓；的確連咱的國也會無去。人講，唇亡齒寒（嘴唇無去，嘴齒就會寒）就是chit-ê意思。所以的確m̄-thang準伊的兵tùi chia過。總是虞公ê心肝已經hō͘ hit-ê寶馬kap寶玉迷去，就應宮之奇講，晉kap虞算是siāng字姓的國，伊敢不忍來滅我。 Koh我teh祭祀不止虔誠，也用真濟好物， án-ni神明的確會保庇我。宮之奇講， Che攏bōe靠得ê事，晉會hiah大國也是有吞佔宗族內幾若國， koh現時beh去滅伊ê虢國， kiám m̄是猶原像宗族？亦hit-ê神明ê事算是矇矇渺渺，無影無跡；設使晉若將虞國滅去了，也猶原用好物來祭獻， hit-ê神明敢有講會吐出來還伊mah ？所以che攏是bōe靠得ê事。宮之奇án-ni有嘴講到無瀾， m̄-kú無法度thang醫治虞公ê貪心。所以虞公m̄聽伊苦勸；竟然對晉國ê使者答應路beh借伊過。宮之奇就tò去，到in厝的時就對人講，咱的人君講叫神明會保庇伊，我看chiah-ê神明今年的二九暝無thang koh再食著虞國的祭物。講了就將伊的某囝也續搬出國外，走去tiàm tī曹國。果然tī hit年的年尾，晉的兵去滅虢國了後凱旋beh tò來的時，猶原tùi虞國經過，就順續將虞國kā伊滅去， sòa掠虞公kap in ê大夫官百里奚tò去in國裡。
人講，知thang夠額就bōe受凌辱，知thang歇睏就bōe有危險。 Che是teh警戒人著安分守己， m̄-thang心肝傷大個。總是講卻是較快；但是beh照án-ni來行是真僫。因為一點貪的心肝真僫得除去。 Tùi古早到今有的滅國，有的傾家，有的敗壞名聲，有的失落性命，濟濟是tùi這字來。有的較厲害的變到皇帝做過手，性命才無去。有的未曾未事就破， hō͘官人掠去定死刑；無m̄是為著貪來起見。所以tùi細漢ê時應該著先tùi這項ê修身來致意。就是逐人無m̄著用頂面hit兩chām的故事來做警戒。俗語有講，貪字貧字殼，所以人若會知足就心肝何時m̄平安。聖經也有講，貪財是做萬項歹的根源。其實無論甚物事若有一字貪字tī心內，就攏夠額thang害人。

趙襄子去攻phah狄國有得勝。狄國有兩個城叫做中人佐人。 Teh顧hit兩個城的官府有差使者來beh見襄子，甘願將in的城池來歸降； hit時襄子tú仔teh食下晝聽了也無甚物歡喜的款。伊的跟人看了真奇怪；就問伊講，一日的中間，得著兩座的城池，又koh無甚物大出力，抑是了siuⁿ濟本， án-ni算是一件thang歡喜的代誌，怎樣主公的面反轉有憂愁的款， che hō͘阮真bōe曉得。襄子就應伊講， hi號江河的大流水，不過三兩日就漸漸退去； hit號夏天的大風雨極久一半日也就平靜。現在咱趙國無有甚物大德行，一日得著兩座的城池，已經算做是行到極懸的所在；驚會tùi án-ni了後就漸漸衰敗去啦。
Hit時孔子聽見chit-ê代誌就講，趙國是teh-beh興的兆頭； tùi古早以來煩惱憂愁是會hō͘人興旺；歡喜快樂是會hō͘人敗亡。會得勝bōe講得是oh的事，著會保守得到久遠， he才是為難的代誌。
古人言講，現時的世界， m̄-tān-nā創事業為難， beh來會保守得也m̄是容易的事，實在真有影。總是人若tī快樂的時m̄-thang bōe記得艱苦hit-tia̍p ，也m̄-thang食飽bōe記得枵時。 Án-ni才略仔會保得伊一世人bōe siuⁿ離經；若無就兩lìn半又koh péng落來。總是咱教會內的人也著愛真細膩。有一款的會友一下入教，亦就hia-hia pai-pai家己真得意，若親像天國的鎖匙已經tī伊手中央裡， hit-ê天國的冕旒已經tī伊hau包仔內。攏無想到聖經裡也有明明講過。見若稱呼我，主ah ，主ah hit號的人未必然攏會進入天國。 Án-ni thang知這號入教的事，雖然是真要緊，總是hit號真正教友的德行，是更koh較著要緊。

在早tī支那山東齊魯兩國的交界， hit所在有一個人生三個囝； in老父就替伊chhē出名的先生來教示伊仁義的道理。後來到卒業tò來， in老父問in講，仁義的道理怎樣講？ Hit ê大囝就應講，仁義是叫我著疼惜身軀，然後做成好的名聲。 Hit ê第二囝講，仁義是叫我著放sak身軀，來成仁愛的名聲。 Hit ê第三囝，仁義是叫我著保護身軀，照顧名聲，兩項攏會齊全。今in這三個兄弟仔siāng是一個先生教示in ， m̄-kú in大家ê見解攏是大大無相同。
Tī印度的所在bat有人牽一隻象tùi街市裡過，有人講hit隻象是烏的，有人講hit隻象是白的，有人講hit隻象是灰色的；大家諍到徛真徛現，攏m̄肯相讓，直直beh冤家起來。後來人才去查看到底是甚物色，才知三人所講的話攏有一項著。因為hit隻象一爿是烏的，一爿是白的。 Tī正爿ê kan-ta看見白色，所以講是白象； tī倒爿ê kan-ka看見烏色，所以講是烏象。也hit-ê tī頭前的看見也有白也有烏，所以講是灰色的象。
Koh有一項親像化身的類。有一款蟲， chham金龜beh相像款，總是伊的色緻一日變幾若色。 Bat tī早起時掠來kā伊看是金的色緻；到下晡kā伊看變做青的；明仔早起又變做烏的，抑是變做花色的；攏無定著。是親像人teh飼蠶仔（娘仔) ；早起看是蟲，下晡看一粒朴仔(蠶繭） ；明仔再kā提出來看了一粒親像土豆仁；隔一半日又變一隻尾蝶出來；亦就會公母相伨， koh放卵來變做蠶仔。總是若he攏m̄- bat看見的人，聽了就真憢疑。
也koh一款固執不服人ê ，親像看見象的一爿，就掠做伊目睭所看是án-ni ，就硬硬掠做án-ni著。總是若親目看見án-ni諍iáu會講得。有一種hiah-ê迷信鬼神的事，明明都無影的代誌也saⁿ-kap附會狀到真tú真，現tú現，莫叫目睭有看見的事，自然的確是beh諍到嬴。 Án-ni可見世間事是真闊， m̄-thang用家己小可的知識，就beh kā伊斷講是怎樣；攏著看hit-ê事體有合道理趁法度抑無，才thang去行。

宓子賤teh做單府的地方官， hit時有若去chhē伊；看見伊變真消瘦，就問伊是甚物緣故。宓子賤應伊講，你攏m̄知mah ？我是無路用的人，派我來做單府ê地方官；因為代誌真濟，不止無閒，心內也真煩惱，所以身軀才會chiah-n̍i̍h消瘦啦。有若講，古早的時，舜teh做皇帝，伊彈五弦的琴，唱南方的詩，作伊安閒自在，通國猶原是料理到好勢好勢。現在chit-ê小小可可ê單府nā-tiāⁿ ，你就煩惱到攏bōe曉得thang治理；設使hō͘你做皇帝來管歸國，亦beh按怎樣咧？
咱人tī這世間，著有hit項的本事，才會辦得hit項的事業。設使都無hit號大才調， kan-ta想beh做hit號大事業，的確是將hiah-ê著磨歸tī空空。俗語講，戴石舂臼teh跳加官；出真濟力koh m̄好看，就是chit-ê意思。總是頂面所講，宓子賤做單府的地方官，雖然是無大才調，卻也盡心來料理；所以磨到家己ê身體攏消㾪去。 M̄-kú單府的教化大興起， án-ni算是大好的官員。若比並iáu一款，親像這號才調又無，志氣又大， kan-ta顧伊家己會肥， m̄管百姓怎樣艱苦， che就天差tī淵啦。

某所在有一位大家口眾的人， in的灶腳囤到一堆柴，也hit-ê煙筒灶嘴koh tú好向tī hia 。有一個人看了就想án-ni不止危險；就對主人講，著將煙筒嘴徙tùi邊仔去，也將hiah-ê柴草搬徙去別位，才無危險；若無，驚了有火災。主人m̄聽伊。過無偌久，果然tùi hiah-ê柴草的中間起火，就有幾若人來kap伊鬥腳手， phah火hō͘ hoa 。總是大家已經燒到臭頭爛耳；後來主人備辦宴席，來kā大家說多謝，就請hiah-ê臭頭爛耳的坐大位；也hit-ê教伊徙煙筒搬柴草的人，卻無去請伊。所以現時的人有一句話講，曲突徙薪，無恩德；焦頭爛額為上客。 （就是講，代先教伊持防，換煙筒嘴，徙開柴草，這號量早張持的氣力盡大， in攏無數念伊的恩德。也替in phah火hiah- ê人有的燒到臭頭，有的爛額， in就想講， Che救咱的緊急功勞真濟，就請in來做上等的人客。
世間有真濟hit號為非作歹，逐項敢做的人，也常常有人苦勸伊著反悔改變來歸上帝的真理， thang免去後來的災厄；也m̄免做到後來事破犯罪，受監牢的艱苦。總是in攏無beh聽伊。到後來伊若tī hit-ê艱苦患難的中間，若人提淡薄仔錢幫贊伊，伊就感恩不盡；也卻無想到hit-ê苦勸咱反悔的人是好心；伊的功勞比用錢財賑濟咱的是較大；因為咱若聽伊的嘴，今仔日m̄免到chit-ê地步。總是較濟攏無想án-ni ；較濟是kap頂面的故事hit-ê主人相像。

三國冊記一站關雲長保護in兩個兄嫂beh kap曹操上京去。 Tī路裡曹操刁故意用一間房hō͘ in三人tòa ，意思是beh昏亂in君臣的禮數。總是關雲長做伊點蠟燭出來厝外看冊到天光，攏無小可厭懶的面色。曹操看見án-ni ， ná koh較敬重伊。
關雲長的所做算君子所行四正光明；攏無故意裝作。看三國冊的人攏講伊是愛故意做君子的名聲，才án-ni來閃避嫌疑；但是在關雲長的意思就無án-ni講，因為關雲長所顧就是劉備的面上， kap in兄嫂的德行。眾人ê lām-sám講著m̄著伊攏無掛意。
照án-ni kā伊想，咱教會內的會友若會照伊的法度來行，有君子的腳步， kiám m̄是真好mah ？見若有嫌疑的所在，親像酒樓、戲園、花街柳項、 kiáu場， che攏m̄-thang去， m̄-tān-nā保全家己的名聲，就咱的主kap教會的名聲koh較要緊著保全。
聖經有講，「所行著端正，親像tī日時；莫得放縱酒醉，莫得好色邪淫，莫得相爭怨妒。」 （羅馬13 ： 13 ）

支那戰國的時，五霸在內hit-ê秦穆公，有一擺去梁山的所在拍獵。 Hit暝昏拍m̄見幾若隻的好馬，就派人四界去chhē 。隔無偌久有人來報講， tī岐山的南爿，有差不多三百個土人，已經將馬thâi去啦；現時teh煮beh去食；若暗靜派兵去，會攏總掠著。秦穆公聽了吐氣講，我派lín去chhē ，是向望會koh得著hiah-ê馬。今馬已經死，犯罪的人又hiah-n̍i̍h濟，若攏kā伊掠來辦， bōe免得hō͘人講我看精牲較對重，掠人的性命看較輕。 Koh我聽見講，食好馬的肉，無食酒去贊伊消化，就會致病； hiah-ê土人攏m̄知這款的利害。就叫人將伊所帶來ê好酒，擔去hō͘ hiah-ê土人，教in隨個分淡薄去食； hiah-ê人聽了不止感激。
後來隔有一年久，秦穆公kap晉國的兵tī韓ê所在交戰，穆公大敗，晉的兵已經將穆公的戰車圍teh 。晉的領兵官梁由靡也已經khiú著穆公所坐hit張車的馬。當hit chām真危急的時，忽然看見三百外人，也無騎馬，也無坐車，手裡kia̍h大刀，逐個一徛一套懸，雄kài-kài直直拍入來，看見秦穆公hō͘晉國的兵圍teh ，就胚死命，將hiah-ê兵拍退， m̄-nā救出秦穆公，反轉將晉惠公掠來。穆公看了真歡喜；就召in來問講， lín是toh-lo̍h的人，啥事今仔日來救我？ Hiah-ê人講，阮就是舊年偷牽君王ê好馬hiah-ê人；感念君ê大恩德，無辦阮的罪， koh驚阮破病。因為近日聽見tī-chia teh相刣，所以saⁿ-kap來beh幫贊君交戰；今真正有趁阮報答君的心。穆公聽了吐氣講，種瓜得著瓜，種豆收成豆。設使我舊年將chiah-ê人掠去辦罪，今仔日thài會得著in的力來救我咧？就問in講， lín甘願入營做兵m̄ ？逐家講，阮是土人， bōe曉守規矩， m̄敢做軍兵。穆公就叫人提金銀財寶賞賜in ； in也攏m̄收，做in相辭tò去。
世間的人， thang分作三等。有一等的人，你若用恩惠款待伊，伊反轉用歹來報你； che名叫鬼道。有一等的人，你若用好款待伊，伊也用好報答你； che叫做人道。也有一等號的人，你用歹款待伊，伊卻用好來款待你； che叫做天道。親像穆公teh款待hiah-ê偷牽馬的人，照看bōe免得有賞罰不明； m̄-kú罪不及眾，三百外人攏因為hit幾隻馬來受罪，卻又想了不忍，又koh知hiah-ê土人是攏bōe曉得法律kap利害。所以不如做情hō͘ in ， m̄是愛得人因為án-ni來o-ló伊，抑是有向望in後來ē報答伊，所以有thang可取。試想現時有這號的人抑無；拍算無。較濟攏是hit號無想咱款待人怎樣， kan-ta會曉嫌人歹款待伊。耶穌講，著疼你的對敵；枵著hō͘伊食，嘴乾著hō͘伊啉； che就是用恩惠來報答歹款待咱的人。

宋國有一個好額人， in厝的牆仔因為浸漬雨落傷久，續hō͘崩一隙去。 In後生kā伊講， Chit-ê牆仔若無修理，驚了會hō͘賊入來。 In ê厝邊一個老人也是án-ni講。無想hit ê昏，果然有賊來偷真濟物去。 Hit ê好額人就真o-ló伊ê囝是聰明，也憢疑厝邊hit-ê老人做賊來偷伊。
Taⁿ照án-ni kā聽， hit-ê好額人的囝， kap in厝邊老人所講的話，是siāng一樣，伊卻o-ló in囝聰明，憢疑厝邊的人做賊；因為in囝kap厝邊有親疏的分別。所以siāng一款的話，有兩款的款待伊。可見凡事著將心肝捀平來想；若無，攏bōe免得有存坦親的心tī-teh 。

東部傳道見聞記
陳降祥著
台灣宣道社發行

「 Lín kiám無講， iáu有四月日，就收割ê時到mah ？我kā lín講， kia̍h目看園已經熟， thang割lah 。」遠東歸主派阮tī東部13月日久ê傳道， hō͘我ná同感主對學生所教示ê這幾句話。因為東部iáu chōe-chōe兄姐m̄-bat去， koh東部ê山地教會，是第一發展，所以我就無想家己ê憨緩，好膽gia̍h筆來寫「東部傳道見聞記，」報消息hō͘關心東部教會ê兄姐知， sòa為著in來祈禱。
Tī見聞記ê內面，有時有寫「阮」字，是teh指阮會裡ê同工，因為許能君先生有kap我tī太麻里、富里、東竹、大里、玉里頂教會同工， koh一位施謙約先生bat tī豐田、壽豐、新城、花蓮、慶豐， kap第二回ê太麻里等教會，所以若讀阮ê時，咱會thang想tio̍h這兩位同工。設使咱讀了若會thang受鼓勵，日日為主做見證，就寫ê人已經達目的lah 。願咱tī主恩愛ê內面相勉勵，相替祈禱，將所chhun ê光陰來榮耀主，是心所願。
陳降祥1960年8月2日

想tio̍h beh去東部傳福音， hō͘我ê心活起來，所以今年頭一擺， beh去東部做工，就tī路中tú-tio̍h伊朗國王來南部參觀空軍表演， che是1959年3月14日上午ê事。因為按呢我坐ê汽車， tio̍h tī九曲堂歇睏2點鐘，等國王看表演soah ，讓伊過路才koh開車。

逐擺若tùi高雄坐車beh去台東lóng有聽見旅客teh談論後山路真危險。因為山路細條，若落雨koh會崩山，阻擋交通。 Tī 6月中只有2日久，就péng 3隻貨物車，死3名，重傷幾若個，其中台東教會一位執事是司機，伊ê車péng幾若lìn ，落山坪，本身tio̍h重傷。 Koh逐擺坐車ê時，會tú-tio̍h旅客眩車lo̍k-lo̍k吐。我本身也bat吐，總是往復坐25擺（一擺坐飛機） lóng無覺得危險。後來有金馬號快車，實在坐了真舒服，總是tio̍h坐6點鐘左右，也是會厭僐。

台東教會tùi地理上，抑是交通上來看lóng是真要緊ê所在，所以我稱伊做大本營。 Tī 13月日久ê東部傳道， lóng tùi chia出入，得著牧師，長執會友真親切ê招待。溫榮春牧師tī chia牧會成十年久，做人溫和， gâu協助同工，我得著伊全家ê愛顧真chōe ， m̄- nā按呢，常對我工作ê指導，替我買車票，鬥載行李，伊lóng無嫌費氣，歡喜幫贊，應該tio̍h對in說謝，溫牧師實在是傳道人ê好模範。

去東部ê人lóng是tī西部tú-tio̍h生活發生困難，搬去ê khah chōe ，卻也有ê是有錢，有地位ê人去hia做事業。不論是為甚物緣故去東部lóng好，不過有一項， in去了就無想beh轉來西部，因為hia好趁食，土地闊， thang種作來維持生活；也有真chōe兄弟，去hia趁tio̍h錢，生活富裕。我若問hia ê兄弟講，「 Lín有想beh koh轉來西部抑無？」 In講，「想是會想，總是後山土真黏，」意思是行bōe開腳，因為好趁食， thái有影後山ê土有黏leh ？ 

Tī 5月中我去新港教會做工，這間教會tùi台東tio̍h koh坐汽車， 50外公里才會到。若講起新港教會，就想tio̍h教界ê老先輩高篤行牧師，伊光復後來新港設教會，後來有請林川明牧師來牧會。對in 2位kap兄姐ê努力，這間教會成做一間東部有力ê教會，教會ê地點是東中第一好，所在安靜，對面有大海，行落崎仔就有港口，真chōe漁船tī hia出入，空氣koh好，實在是小天堂一樣。 Chia ê魚真俗，鬼頭刀一公斤賣到1箍8角，我tī chia一禮拜久，食真chōe 。諸位讀者， lín若愛食鮮魚，請你來新港。 Tī chia有簡牧師teh開醫館， sòa幫贊山地教會ê工。

Tī新港教會，我愛koh講一個兄弟ê事，伊是高牧師ê第4公子，高傳立長老，伊tī chia開醫館，患者真chōe ，伊ê厝tī教會隔壁，建築物美觀，我稱伊做新港ê王宮。高長老tùi令尊高牧師ê交代，盡忠tī教會，伊顧謙對我講，我lóng無口才，也bōe曉講道理，伊koh講kap伊tòa ê男女工人，已經有5名來入教，領洗禮，真感謝主。諸位讀者，咱無口才無要緊，若會chhōa人信主就好。

Tùi新港koh去20公里ê所在，有一間竹湖教會，開設2年外久，做禮拜有4 、 5十人，信徒lóng是tùi別位搬來ê ，特別有埔里方面ê兄弟，幾若位tī這間教會teh活動。這間教會起tī大路邊，頭前ǹg太平洋，後面有山，若徛tī台頂講道，有看tio̍h大海，有時也會聽tio̍h海湧hōa-hōa哮ê聲，親像看tio̍h一幅會出聲ê圖畫。
這間教會開設以來lóng無長期駐在ê工人， in真愛一位先生，總是倩lóng無， nā是長執真協力做主ê工，會友四散tī山頂徛起，來到教會tio̍h行2點鐘ê路， nā是in一禮拜久往來行無僐。
Tī 3暗佈道會， in愛我去長濱佈道， chia離竹湖8公里，是鄉所在地， tī東海岸第2鬧熱ê所在， hia ê民眾真愛聽佈道，逐暗有3 、 4百人來聽，有村長，抑是鄉代表，專工tùi庄腳來聽，我佈道了in iáu m̄散，村長要求講，請繼續來阮ê村中傳道，場所kap叫人我負責，可惜我無工thang去，真phah損。 Hia ê民眾問講，「阮chia哪m̄設教會？」 hō͘我bōe曉應答。竹湖ê長執真關心這所在，可惜in ê經濟力量有限，工人koh-khah是大問題，若m̄是中會去開拓，實在有困難。主講，「 Thang收成ê是chōe ，做工ê人少。」真有影。

我到初鹿教會做工ê時，有tú-tio̍h一位尼姑出身ê女傳道，叫做男長老。諸位讀者， lín m̄-thang誤會我講話矛盾，伊是女性總是姓男，東部ê會友lóng叫伊男長老，伊也是女中醫師，伊對我講，伊來台東ê目的，是beh傳佛教，無打算sòa來信耶穌，後來koh去讀婦學做女傳道，來初鹿做醫生兼傳道。伊真gâu疼教會，疼主ê工人，有一位謝先生kap伊協力起禮拜堂，宿舍lóng真好勢，經濟獨立，做禮拜6 ， 70人愛請專任ê工人， m̄知甚物人，有聽tio̍h主呼召ê聲，歡喜應講，「我tī chia ，差我、差我！ 」

2年前台東教會bat請我來佈道，這擺koh來是第二擺。台東有出名ê風飛沙，大概是親像鹿港ê氣候。教會是台東縣第一大間koh chōe人，這間教會是日人時代ê O͘-the-lah  ，前任ê陳瑞山牧師tī光復ê時， tùi in接收來做拜堂，場所真闊koh好勢，總是真tú好kap台東監獄做隔壁。我tī hia佈道bat講， lín愛去天堂抑是地獄？若愛去天堂， tio̍h來教會m̄-thang去監獄。親愛ê兄姐，主kā咱講，世間有2條路，一條到永活，一條thàu到滅亡，咱tio̍h引chhōa人行活路。

Tī鄉村ê教會中經濟好，長執熱心疼教會ê ，我想是池上教會。 Chia ê長執真疼主， koh熱心， tī hia佈道ê時tú-tio̍h風颱， iáu-kú in出力，引chhōa人來聽佈道，我看in ê熱心真感激， in逐人ê事業也真成功，真正疼主ê人， beh受主ê賜福。 Chia ê會友大半是客人，總是真gâu講Hō-ló話，聽講歷代獨身ê傳道若來chia做工，就結束獨身生活（就結婚） ， che是獨身工人ê好消息，親愛獨身ê同工，請lín tio̍h候補來chia做工， m̄-thang失了好機會。

太麻里， tī大武到台東ê一半路， tùi chia坐汽車去台東tio̍h一點鐘，車錢10箍。 Tī chia有各所在來ê會友15戶，總是實在去禮拜ê人無幾個，因為來台東禮拜，一個人tio̍h開30箍ê所費，實在經濟kap時間m̄容允。有一位台南來ê陳兄弟，真意愛設教會， thang hō͘ hia ê人利便敬拜上帝，所以伊代先家己買一間店，做拜堂， sòa請台東教會tio̍h去幫贊in出世，因為台東教會2 、 3年久有設初鹿、建和、知本3間教會，有ê無甚物成物，所以就躊躇，到8月3日牧師、長執、青年kap阮saⁿ-kap去佈道，看見信徒熱切愛設教會，就tī佈道後ê禮拜日，開幕典禮。 Tùi設教會到今仔日（ 8月日久）每禮拜上午有60名左右，下午3 、 4十名聚會，真感謝主。 In倩先生ê薪金kap教會雜費lóng家己負擔，會友雖然sàn-hiong ， iáu-kú有人真甘心奉獻。若用這間教會做模範，逐間教會lóng會thang經濟獨立才tio̍h 。阮tī 1960年3月中koh來佈道一擺，按呢來做工2擺，我本身有去2戶未信者ê家庭，主持做禮拜除偶像，其中一位是鄉公所ê主計，伊ê kiáⁿ tī新竹聖經書院讀冊，伊講kiáⁿ beh傳主ê福音，我tio̍h緊反悔信耶穌。真感謝主，主hō͘得救ê人日日ná加添。

富里教會是tī東部鄉村最大間ê教會，張牧師少年活潑，會友chōe ，教會起真大間，是幾年前起ê ，開beh到20萬箍， thang講是東部算有tio̍h ê教會。 Chia ê信徒真chōe子女teh讀大學，甚至有保送生，真正「敬畏耶和華是智識ê根本」。

阮去東竹做工6日久，因為hia無傳教者，教會就設法tī蔡長老ê家hō͘阮復習。蔡長老真熱心照顧教會，長老娘做產婆，生理是普通。阮去3日伊有kā人拾3個gín-ná ，阮去食飯ê時，伊就kā阮報告，我有kā長老娘講，阮beh koh tòa 3日，你會koh kā人拾3個gín-ná ，伊對我講， th愛有hiah好， chia是小所在，一禮拜若齊勻拾3個就真好lah ，總是到阮beh離開，正實koh拾3個，共tú 6個。蔡長老娘tī這6日久，為著主ê工kap家己ê事業真無閒，總是伊lóng無出怨言，笑gī-gī 。 Tī hia佈道真好成績，有300外人來聽，總是真可惜隔日就連sòa落大雨， sòa bōe thang繼續，所以咱tio̍h常常趁機會做工。

大里教會是東部出名ê教會，會友chōe ，經濟好，青年活動，聖歌隊gâu唱，有幾位長執真關心教會，也有馬大姐會出手路菜。我三年前bat來佈道，這擺是第二回，我kap in lóng真熟似，婦人會設法ê伙食頓頓好，實在m̄免tio̍h按呢，會phah歹嘴斗。 Tī chia有一位詹長老，就是會煮手路菜ê馬大姐，俗語講，「佐料夠也tio̍h新婦gâu 」，真正有影。 Chia ê會友講話有各樣，「 Ch 」 kap 「 S 」講相反， in叫「王先生」是叫做「王chian-cheⁿ ，」吟詩「主ah ，我心疼你」 in吟做「使ah ，我chim疼你」，總是kap in做伙久，聽慣勢就好。特別tī chia我愛提起ê ，是chia ê青年真gâu協助佈道ê工作，無論分傳單、歕樂器、唱歌，男女青年lóng真勇敢，逐下晡去做，所以我去2回ê佈道， lóng真好成績，每暗有300人以上，我也愛鼓勵各教會ê青年， tio̍h按呢來盡力tī主ê工，因為保羅講，「 Lín莫得因為lín ê少年hō͘人看輕， … … tio̍h做信ê人ê模範。」

瑞穗tī花蓮縣，也是鬧熱ê鄉鎮，可惜教會起tī會友柑仔宅ê一角，真偏僻，做禮拜ê會友20人左右，總是有2 、 3個長執真熱心，教會經濟雖然弱，總是in有抱大ê計畫， beh買地khah近街面， thang起拜堂，所以會友就出本種柑仔，已經年外久，若到3年就有收成真大，可惜我去ê時，柑仔樹tú-á著病， hō͘ chia ê會友為著消毒ê工作，做到無閒chhì-chhàⁿ ， m̄- nā按呢，長執真期待我tī佈道期間thang大宣傳福音tī街面，可惜到時lóng落大雨，只有會thang tī許長老ê店內佈道，佳哉許長老真熱心， khiú厝邊隔壁ê人來聽，才有5 、 60名ê聽眾。 M̄-kú聖神做工，魔鬼也做工， tī佈道ê第二暗，高長老ê新婦āiⁿ gín-ná kap伊ê ta-ke beh來赴會， hit時日頭暗lah ， koh tú-tn̄g落雨， in teh趕路來赴會，忽然tī後面一個醉漢，騎車撞倒高長老ê新婦，人倒tī地裡，死死暈暈去，別人趕緊扛伊來hō͘醫生注射，到我佈道soah iáu m̄知人，阮同心替伊祈禱，到我離開瑞穗ê時，身體有好勢，感謝主ê憐憫，佳哉婦人人āiⁿ ê幼嬰lóng無甚物事，實在是不幸中ê大幸。「萬項事沓沓來，是beh hō͘聽上帝ê人得著利益」，願主保守這間微細ê教會。

觀音山教會ê長老講，阮真愛出名ê牧師來佈道，總是無人beh來， che是in ê吐氣，親愛ê同工，咱kiám m̄ tio̍h更加愛這號弱小偏僻ê教會mah ？ Tī大禹落車， tio̍h koh行40分鐘ê溪埔，才會到拜堂，總是到位你看tio̍h這間3層kôan塔ê新拜堂，就bōe記得行溪埔ê厭僐，這間拜堂已經起3年久，猶未Sī-á-geh  ，有一位蔡長老，無暝無日負責這個工作，塗水kap小工lóng是會友家己做，婦人會真出力做小工， in聽我beh去做工，這位女長老講，「 Chian-cheⁿ beh來佈道，教會無sîⁿ beh án-sóaⁿ ？」 （先生beh來佈道，教會無錢beh按怎？ ）原來in講話「 Ch 」 kap 「 S 」也是講相反，這位女長老，就對長執會提議，佈道一切費用， in婦人會beh負責，男ê長執問講， Lín kiám會趁錢？ In講，阮bōe趁錢iáu-kú會想辦法。結局in鼓勵一個姊妹獻一隻雞，抑是鴨， in總共獻30外隻，用到有chhun ， thang轉入做教會ê路用，真正「一把麵粉，一點油用bōe完」，這號信心ê奉獻，有大功效。

鳳林鎮是鬧熱ê所在，教會也有真久ê歷史，客人ê會友鎮大部份，來chia牧會ê吳先生才結婚無幾月日， in lóng會講半青熟ê客話，真正有影入吳門，趁吳法， tī 3日間ê佈道會， in設法場所tī市場口。 Tī阮佈道ê第二暝，佛教也請台北清祥法師來廟口講佛， in ê廣告紙kap咱ê貼做伙， hō͘鎮民覺得親像基督kap佛教teh拚館，總是咱3暗ê聽眾，有tùi 150人進到200外人，感謝主。 Tī chia有一位疼主ê友長老， tī某某事件tú-tio̍h大冤屈，犧牲丈夫kap 2個kiáⁿ (丈夫kap大kiáⁿ是醫生） ，伊iáu-kú無失志，疼主到底。願主加添氣力， hō͘伊bōe記得後面ê苦事，只有向頭前所插ê標來走， thang到hit日，得著召咱ê ê賞。阿門。

我坐車到tī豐田， chhē拜堂半點鐘久，才chhē-tio̍h怎樣chiah小所在， tio̍h chhē hiah久？原因是教會才設一年久，搭草寮tī庄尾，所以chiah僫chhē 。這個教會，是一位教界ê老先輩胡先生開拓ê ，雖然只有設教才一年， iáu-kú做禮拜有4 、 50人， lóng是新會友。 In代先買一塊成百坪ê拜堂地，先搭這間草寮， thang做禮拜，總是這間草寮拜堂，有tú-tio̍h大災難， hō͘風颱連連揠倒3擺，到阮去佈道ê時， in tùi第3擺ê倒koh揠徛起來，我稱這間拜堂做不倒翁教會，總是in無因為所tú-tio̍h ê多難來灰心， in koh計劃，將所獻ê錢，掠豬仔kiáⁿ hō͘人飼分，向望2年後會thang起一間10萬箍以上ê拜堂， in ê向望真大，所以傳道先生tio̍h加倍ê無閒，巡會友， tio̍h sòa巡教會ê豬仔，看有大隻bōe ？這款ê牧會，我頭一擺看tio̍h ，我相信「盡力tī主ê工磨m̄是空空。」 Koh聽講， hia ê警官真囉唆， nā是阮tī hia佈道，真好機會，直到soah尾暗，有5個警官來臨席，加添阮ê光榮， tio̍h o-ló主。

阮去壽豐教會做工ê時，有受請去做家庭禮拜ê主理， hit ê家庭是外省人kap山胞姊妹結婚ê家庭，只有婦人人有來禮拜，阮做禮拜了，就看見hit ê姊妹提錢hō͘傳道先生，我問伊甚物意思，伊講是家庭禮拜ê獻金，雖然是120箍，總是逐戶都有照按呢，隨意奉獻，聽講豐田也是按呢，我想che是真好ê習慣。有都市教會tī家庭聚會，常常出餅、糖仔等，為著按呢有真chōe ê議論，所以就廢止出糖果，換做獻金， iáu-kú是無慣勢，實在tio̍h向小教會來學習，瑞豐教會已經有5年ê歷史，豐田只有一年，總是2間教會ê主日學學生， lóng有成百人，可惜兩間lóng欠缺主日學教員，我想新設ê教會若更加用工tī主日學ê工作，教會的確興旺，所以做傳教者真需要培養做工ê人才，來saⁿ-kap發展主ê聖工。

阮到慶豐做工，這間教會長執kap先生真協力，所以阮去佈道， in也真gâu準備一切ê事工，結果就是得著200名ê聽眾，真致意來繼續聽。 In來聽佈道，是自發得坐tī頭前ê椅寮，照按呢順序坐位，頭到尾lóng真安靜，因為拜堂bōe thang收容hiah chōe人，只有tio̍h tī拜堂前ê外埕做會場，有時tú-tio̍h雨mī仔， iáu-kú聽眾lóng無走，表明in求道ê心，真熱，阮佈道ê期間已經完，長執要求繼續koh佈道， nā是阮tio̍h koh繼續去太麻里做工，致到phah損機會，總是自在教會ê鄭傳道，伊也是有佈道ê恩賜，就對眾人宣佈，明仔暗伊本人beh繼續佈道，請眾人tio̍h koh來聽，真感謝主，阮遠東歸主ê會長，黑牧師派阮出來佈道ê目的，也是在tī chia ，愛鼓勵每一間教會，本身有繼續佈道ê精神，來引chhōa bōe信ê人歸主。所以做傳教者，抑是信徒m̄-thang推辭講，我無佈道ê恩賜，致到貧憚，每一個人若甘願努力學習，逐人lóng是佈道家，無有甚物叫做特別ê恩賜，我想真正ê恩賜，是tùi甘願，努力來學習就會得著。願主對台灣koh興起chōe-chōe愛佈道ê同工到tī逐所在，去播傳拯救ê福音。

去鹿野佈道所，只有看見崎仔頂一間竹仔厝，以外無甚物， tī chia有一位理髮店ê兄弟，受交代教會ê鎖匙，以外ê會友lóng四散tī山頂，這間教會是關山母會來設ê ，每禮拜下晡關山教會ê徐教師來teh做工，聚會有30名左右，徐教師禮拜早起tio̍h負責關山教會ê主日學kap講道，到下晡時無thang歇晝， tio̍h隨時來鹿野佈道所， tùi主日學開始到tī講道了才轉去關山，實在是一個真phah拚做工ê同工。我tī鹿野做工一禮拜久，伊每下晡來，暗時去山頂佈道，佈道soah tio̍h koh坐12點外ê火車轉去關山，一禮拜久lóng無缺席， koh我去關山一禮拜久，伊也是熱心同工， hō͘我真感激。 Tī關山有孫牧師娘設ê山地保母學校，有40名ê學生每暗來參加培靈會，得著胡牧師ê千金替我通譯國語，伊ê通譯非常ê機智靈敏， hō͘講道ê人lóng無感覺有甚物無自由。以前tī潮州教會，有一位陳小姐，也是真gâu通譯，今我所o-ló ê這2位小姐lóng嫁傳教者，真正是主好ê選召。願主賜福in gâu幫贊丈夫tī教會一切ê工。

Tī東部ê教會，除去幾間khah熱心聚會ê教會，禮拜頂下晡以外， lóng是禮拜上午kap暗時，所以chōe-chōe信徒只有禮拜一晡，我tī東部13日久做工，若tī下晡時無禮拜ê教會，覺得真各樣ê款式，照我本身ê感覺，也是禮拜頂下晡khah好， khah有一個全守禮拜日ê意義，總是tī東部禮拜下晡無做禮拜ê教會lóng有婦人會，新設ê教會也有組織。我去知本教會， in只有設2年外，教會iáu真幼稚，總是也有婦人會， tī hia ê潘傳道是一個獨身者，總是婦人會lóng伊teh主持聚會， hiah ê來赴會ê姊妹lóng是新會友， bōe曉主理，潘傳道tio̍h負責主理，訓練in讀聖經，祈禱。潘先生做這個工，我想將來beh選先生娘，會thang做真好ê參考。 Tī chia有幾位會友，是tùi遠東歸主柯牧師來佈道得著道理ê ， in iáu真數念柯牧師。主bat講「歹人中有一人反悔。就tī天裡也beh為著伊歡喜，」所以咱做主ê工m̄-thang厭僐，「 Tio̍h盡力tī主ê工，著磨m̄是空空。」

使徒保羅bat寫批hō͘哥林多教會講， Lín有食乳ê嬰仔教會。阮來新城頭一擺看tio̍h嬰仔教會，這間教會是華博士來佈道， sòa聚集慕道友來成立ê教會，有闊闊tú好ê土地，也起一間真好勢ê拜堂，總是做禮拜ê人只有20外人，信徒tùi道理bat無偌chōe ，因為教會只有設半年久nā-tiāⁿ 。 Tī chia戴傳道自在做工，伊kap先生娘lóng是tùi未信者ê家庭hō͘主呼召出來做主ê工ê ，真thang歡喜。 In bat tú-tio̍h所疼ê細kiáⁿ (長男）跋落水窟死ê試煉，總是夫婦有tùi無暝無日ê祈禱，來贏過這個大試煉，更加無灰心，為主熱心傳福音， thang做tú-tio̍h試煉ê兄姐真好ê鼓勵。新城是蘇花公路ê入口，也是東西橫貫公路ê入口。離新城無偌遠，有出名ê太魯閣，風景真súi ，附近也有出名ê Chi-óan 紀念禮拜堂，現在建築中，聽講會起真súi ， thang紀念一位山地姊妹為主ê福音怎樣無嫌勞苦，實在真有意義。

想到以利沙行到思念，有一個好額ê婦人人，建議伊ê丈夫起一間細間寮hō͘以利沙tòa ，這個故事hō͘做工ê人真欣羨，總是我這擺去光復做工，有周執事設法tī糖廠ê招待所hō͘我tòa ，一切ê設備贏過旅社，工人也真親切。周執事是糖廠ê總務課長，全家信主iáu無偌久，總是伊tī職務關係會thang鼓舞糖廠ê同事來聽道理。
Tī這間教會， koh有一位真可取ê陳長老，是bōe thang無講ê ，伊真熱心幫贊教會一切ê工，論經驗、熱心、疼心伊是一個主忠心ê工人。我問伊做甚物事業，伊kā我講，阮是teh做夫婦坐對相ê工作，我問講thái有hit款職業？伊講有，阮teh做棉被， m̄是古早式用phah--ê ，是用美國式車ê ， tio̍h夫婦坐對面saⁿ-kap用針車做，一日會thang做幾若百領棉被（就是救濟ê被hit款ê ) ，所以有自由ê時間thang幫贊教會。 Tī佈道時間真gâu鼓舞人來聽，致到連拜堂外也真chōe人， hō͘我感覺佈道m̄若講師gâu講真要緊，就是信徒大家熱心分合作koh-khah是要緊。

東中第一大間ê是花蓮教會，我tī 6年前bat受請tī chia做8日久ê工，所以chia ê長執、青年、會友有一面ê相熟，陳牧師tī chia領導十年久，教會ê量kap質lóng有充實，每堂ê培靈會有300人左右，佈道有koh加求道者來，總是無6年前4 、 5百人ê盛況，聽陳牧師講這6年來各教會真捷佈道，所以會外ê人khah慣勢lah ，按呢照看有時tio̍h致意tī會內ê造就， koh-khah有利益。
今這間教會決定àn 60萬箍以上beh新起拜堂，錢已經有3份2以上便lah ， in beh起一間東部做大間ê拜堂，牧師克己家己ê生活，獻一萬箍，就20人tòe伊獻1萬箍，有ê koh-khah chōe ，真感謝主，有hit號牧師就有hit號信徒。我相信tī台灣ê教會，若出chōe-chōe以身作則ê傳教者，穩當chōe-chōe教會beh得著復興，可惜有ê是為著飯碗，有ê是為著利己， m̄願徙位，致到教會ná鬆散、衰微，有ê甚至結黨分爿，實在真thang傷心。保羅常常對會友講，「兄弟ah ， lín tio̍h學我，親像我學基督，」咱傳道人也tio̍h按呢，講道ê時叫信徒獻10份1 hō͘上帝，家己無實行，你想會友kiám有人beh奉獻10份1 mah ？所以咱tio̍h學陳牧師ê模範來疼主。 Tī chia第8暝聚會，我有特別ê講演，題目是「同信結婚問題」來赴會ê兄弟姊妹，約有300名左右， chōe-chōe做父母ê講in對子女ê結婚問題，真頭疼， che是現在各教會所tú-tio̍h ê事實，向望教界有專門ê指導者出來指導會內ê青年，有理想ê結婚來建設基督化家庭。

出外做工，心第一艱苦ê是tú-tio̍h破病，因為bōe thang照所計畫ê去做， koh hō͘所請ê教會失望。到玉里做工有tú-tio̍h破病，致到tio̍h請宣教師來替2暝ê培靈會，到第3暗我就拖命家己負責， iáu koh有3暗ê佈道會， koh家己繼續講道，來完成所計畫ê工。 Chia ê先生長執，會友lóng真關心我ê身體，長老有西醫，也有漢醫。蔡長老用西藥kap注射，李長老是廣東人，也是中醫，伊也提漢藥來，逐日都是用中西兩用ê藥teh攻我身軀ê病。 Koh有一個老姊妹去佮幾若擺ê珍珠琥珀來hō͘我食， hō͘我感覺無胚命講道對主對人lóng bōe得過，雖然是出外， iáu-kú是得著天父kap人ê愛顧滿滿，感謝主。 Tī chia ê培靈會每暗有一百人左右，佈道會拜堂ê椅有坐到無位，總是這款大所在bōe thang講是真好成績。蔡長老kā我講，玉里liâm-piⁿ beh做醮lah ，所以有人m̄敢來聽道理，到我來鳳林ê時，玉里就做醮，有幾若十萬人去看鬧熱，實在是真烏暗ê所在。我beh離開玉里ê時， chia ê兄姐真chōe人來車頭送行， tī台東、東里、花蓮等做工了， beh離開也是按呢， ná hō͘我感覺做主ê僕人m̄-thang辜負主ê疼， kap眾兄姐ê期待，才有榮光主。

建和教會是台東教會ê支會，傳教者去做兵，教會隔壁ê謝先生暫時負責講道，照顧教會，伊是自發得做主ê工，真感心。可惜這間教會無甚物平地人來做禮拜， lóng是山胞，實在是換做山地教會khah有合。 Tī hia講道tio̍h翻譯做山地，所以一禮拜ê佈道會有台東教會阿蘭姐來做通譯，伊bat 5 、 6種ê番社話，實在真thang幫贊山地傳道來聽佈道ê人每暗有2 、 3百人，大步份lóng是山地人。 Tī chia徛起ê平地人，也是真硬心，咱應該tio̍h koh-khah致意替這所在ê人祈禱，求主hō͘ in有得救ê機會。

大武是台東線要緊ê所在，車ê出入， lóng有tī chia停睏，有時10分，有時30分，這條街真鬧熱， lóng是生理人，除去芎蕉、木瓜以外，逐項都真貴，是teh摃chiah ê出入ê旅客。 Tī chia到台東iáu有75公里以上，可惜無教會。 Chia有一位tùi東港來做鄉長ê黃先生，伊真意愛設教會，是一位熱心ê慕道友，伊愛地方有基督教ê信仰，雖然家內ê人猶未信主，我tī hia做工有tòa tī伊ê公館，受in ê招待。頭一暗ê佈道有一位永豐教會搬去ê買兄弟kap全家ê人，見tio̍h我ê面歡喜到流目屎，買太太講，我一年khah加m̄- bat聽tio̍h道理，我問伊，你m̄ bat去做禮拜mah ？伊講阮無禮拜堂thang禮拜，我聽了真傷心，愛禮拜ê人無拜堂thang去禮拜。台東教會有盡力teh設法， beh開佈道所tī大武， nā是路遠iáu有chōe-chōe困難。黃鄉長講若會thang tī hia設教會，土地伊beh鬥負責。親愛ê讀者，咱kiám m̄ tio̍h替這所在設教會ê事來祈禱mah ？

2月中tī花蓮教會做工ê時，康教師來訪問阮， sòa託我tī 2月18日到花蓮監獄傳道，我真歡喜，就答應伊，到hit日上午9點半，康教師就來chhōa阮去。到位代先kap典獄長講話，後來就開始聚會，康教師思會，施先生教歌，約70外個犯人大聲唱「至好朋友就是耶穌」，我將這句做題目，傳「耶穌基督來世間是全工beh做歹人ê朋友，伊chiah疼咱， lín kiám m̄接受耶穌ê疼，來做你至好ê朋友mah ？」 In中間幾若人受主ê疼感動流目屎，決心beh接納耶穌做in ê救主，到阮beh離開監獄ê時， in對阮講，先生請lín koh來，我有答應3月中會koh tī市內別間教會做工，所以會koh來，可惜阮beh去ê教會寫批來講有圖合，阮sòa無koh去市內ê機會，也無thang koh傳福音hō͘ hiah ê受關ê朋友聽，實在對in真抱歉。主bat講，「我tī監裡lín來探我」，這句話感激我， tio̍h怎樣koh-khah致意監獄傳道，可惜真無機會，也無盡本份，向望tī監獄傳道ê同工m̄-thang厭僐這個使命，也咱chia ê信徒tio̍h常常為這個工作相替祈禱， thang hō͘ hiah ê朋友得著重頭生ê生活，是所向望。今我寫平地教會ê傳道消息到chia結束， koh來beh寫山地教會ê見聞記kap個人消息hō͘咱做參考。

來東部ê同工，大概lóng會志願tī山地教會傳福音，特別來過東部ê宣教師koh-khah是同感。東部山地教會逐所在有，信徒chōe ，大半ê教會信徒真熱心，可惜有下面幾項ê困難，就是1 ）做工ê人少， （ Tī新港方面10間教會只有3個傳教者） 。 2 ）信徒ê經濟困難。 3 ）交通大不便， koh傳福音也有言語ê困難，因為台東、花蓮2縣ê山地人有7族，講話無相同， in beh向別族ê人傳道，是用日本話做傳達ê工具。咱平地牧師有4位，專門做山地教會巡迴ê工作，也有宣教師，女傳道kap平地教會ê牧師， teh鬥幫贊山地傳道ê工， in大概也是用日語kap國語來講道理。雖然是chiah chōe人出力teh做這個工，總是照我所看， ná親像舀水無夠in啉止渴ê款， che是山地教會ê實情，咱應該tio̍h koh-khah為著山地傳道，來奉獻kap祈禱，照實情來看， in有真chōe ê困難，總是in也是tī困難中teh生長。下面愛繼續報咱知chiah ê消息。

有一個巡迴宣道師kā我講， in區內有13名ê同工，其中3名每月領3百箍， 4 、 5名每月領一百箍，其他ê人lóng無領，我問in beh怎樣生活，伊講去掘坪種作，抑是上山挽樹籐來賣， kap飼精牲來維持生活，伊koh講，日時上山做粗工。 Koh無錢thang買冊來讀，看beh哪有甚物道理thang講，總是in無因為領少，抑是無薪水thang領就貧憚， in實在盡力做in所會做ê 。諸位讀者，你感覺按怎？

有一早起我去新港ê山地教會訪問，看見tī新起ê拜堂內有40外名ê男女teh讀馬可福音書，有一位30外歲ê兄弟唸一句，眾人tòe一句，是阿美族話， in看我入去， hit位teh教ê兄弟就來kap我相請安，我問伊是牧師mah ？伊講m̄是，伊是石坑仔教會（離新港約27公里） ê長老，獻身去逐教會輔導讀聖經，因為這本阿美族ê馬可福音書， tú-chiah翻譯好， in用家己ê話，讀聖經非常ê歡喜。我想這位青年長老獻身做這個工，也是講bōe出ê歡喜。

咱聽tio̍h這句話， m̄-thang著驚， tio̍h鬥歡喜。我tī大武佈道ê時，因為hia無平地ê教會，所以大鳥ê宣道師就請我tī 3月15日（ 1959年） ê禮拜， tī hia講道， hit ê鄉社真整齊，景致真súi ，咱ê教會tī崎頂。咱有主日學，主日學了就有大禮拜，竹仔厝ê拜堂坐70外人tú好滿，大家注神聽講道，我用無自然ê日語，宣道師翻譯做排灣族ê話。到講道soah ，宣道師報告，禮拜後會友m̄-thang散， beh拆拜堂，我問怎樣beh拆，伊講， tī山頂起一間新拜堂，現時起到窗頂tio̍h搭架，無料，所以tio̍h拆舊拜堂來搭，我聽了真歡喜，就kap in去看新拜堂，看了無錯， tī山地若有3萬箍起ê拜堂，算也bōe失人ê禮lah 。

Tī大鳥koh hō͘我感覺一句心適ê話，就是天主教堂雖然起了真súi ，總是禮拜日靜靜，我問宣道師講，哪無看見in teh聚會ah ？伊講in若有麵粉來，教友才有來做彌撒 ， （彌撒是in ê禮拜）若無麵粉就無麵虱，我想了真正tio̍h ，因為麵虱是專門teh食麵粉，若無麵粉麵虱無去別位討食， beh餓死mah ？佳哉咱ê信徒無麵粉，也會來敬拜上帝，願主hō͘ in得著比麵粉koh-khah大ê福氣。

Koh tī大武ê附近，訪問南興教會， tī chia有一位宣道師bat做鄉民代表，伊真出力傳福音， tī庄裡也受本族ê人歡迎。 Tī chia咱ê教會kap天主教堂厝邊排做伙，神父為著天主教徒起súi ê拜堂， in就笑咱ê是破草寮，咱ê會友就kā in講，阮ê拜堂是家己ê ， hit間súi教堂是神父起借lín--ê ， lín家己無拜堂。後來咱也重新起一間新拜堂，開幾若萬箍， koh設幼稚園， 2位保母只有訓練半年久，就真gâu教。起初也有天主教ê gín-ná來讀，後來神父知影，就禁止in ê gín-ná來讀咱ê幼稚園，實在是真全權可憐ê教派， hō͘咱更加認bat天主教是甚物？

Tī平地傳福音ê時，常常受tio̍h山地教會ê幫贊， tī大武佈道有大鳥、南興kap附近ê教會來幫贊，我對in說謝ê時， in就講「 Che是阮ê本份，設使若m̄是有言語ê阻礙，阮就已經對平地人傳福音，因為in真可憐， iáu teh拜偶像。」 Koh tī長濱向平地人佈道ê時，竹湖教會設法beh hō͘我tòa旅社，總是附近ê山地教會，請我去歇in hia ，就是石坑仔教會。這間教會有300左右ê人teh聚會，拜堂地闊整理了真清幽，我就無客氣tòa in hia ， in隨時派婦人會幾若個姊妹來煮食、洗衫等招待。暗時聖歌隊kap樂隊來鬥應援佈道，聖歌隊唱國語，四部唱真好聽，無輸都市教會ê聖歌隊，樂隊合奏也是四部ê ，實在天才。 Tī長濱ê佈道hiah-n̍i̍h盛況，是全靠山地會友ê大幫贊，我kā in講，平地人ê佈道得著lín ê大幫贊真感謝， in講「先生，水應該是tùi山頂流落來」，意思阮應該tio̍h向平地人傳福音，我聽了非常ê感激。 Tī hia佈道ê時， tú-tn̄g一暗落大雨， in當值ê長老講（ Hia無傳教者）先生下昏tiàm阮ê教會來開培靈會，我講落雨kiám有人beh來？伊講，有，到聚會ê時有2百人準時來出席，聚會soah長老對會眾講，咱明仔早起7點koh來聚會好無？大家贊成，到隔日早起7點前就有140人來赴聚會， in ê長老講， ê昏若落雨bōe thang去佈道，猶原beh聚會，總是hit日天氣真好，就koh去繼續開佈道會， in真向望後回專工為著in來開培靈會， in實在是枵koh嘴乾，總是經過一年久猶未為著in做甚物。 Tī chia也是有幼稚園， 2個保母教60名ê gín-ná ，唱歌、遊戲，真天真瀾漫，若照按呢看， koh無幾年後，山地教會對tī宗教教育ê發展會贏過平地教會。
因為tī關山有孫牧師娘設ê山地保母學校， tùi東部各族各教會派女子來讀，食費、學費lóng學校負擔，畢業了若派去教會薪水聽講也tùi孫牧師娘，所以會真快普及宗教教育ê事業。主講代先ê chōe-chōe beh做路尾，路尾ê也有ê beh做代先，真正有影。

特別tī新港沿海hit條線路，你若坐自動車會常常看tio̍h拜堂起2間對相，就是咱ê kap真耶穌教ê 。 Tī這方面真耶穌教，真發展，雖然贏咱，總是也是m̄認輸。新港ê真耶穌教，是全省第一大間ê ， tī新港有4間拜堂，就是山地長老會、真耶穌教、天主教，這3間lóng起真大間koh súi ，相離無偌遠，只有平地ê教會第一細間，實在真無比並，向望信徒若加添，會thang koh起khah理想ê 。親像按呢，山地ê所在有時m̄但拜堂2間對相，有時3間chhāi 3角形做伙，我講是傳福音ê拚館，所以咱若無訓練chōe-chōe好ê工人，是無辦法thang比別教派khah進步。

新港ê山地教會，建築開20萬左右，山地處幫贊小部份，以外lóng是in家己出力奉獻起ê ，拜堂會thang貯約400人以上，是水泥鐵筋起ê 。我tī新港做工ê時， in tú好準備beh做獻堂式，山地人ê牧師來拜託林牧師排獻堂典禮ê順序，其他逐項也lóng靠林牧師kā in設法。親像按呢山地ê傳教者是chiah-n̍i̍h幼稚，向望山地處會常常聚集in進修ê機會來堅固山地傳道ê事工。

Tī山地有一個歹習慣，就是chiah ê阿美族ê人， （ kiám-chhái別族也有）若割粟仔了，庄裡ê人tio̍h聯合做收割節，大家tio̍h刣豬煮鮮臊，啉酒、跳舞，若是全庄信主ê已經廢止這號歹風俗，若有天主教，抑是無信主ê人， in會來招咱ê會友參加做節，總是幾若所在，咱ê會友有kā in拒絕。天主教徒真愛食酒， in會攻擊咱，總是咱會kā in講， lín無聖潔ê生活，阮bōe-thang參加， lín hōan lín ，阮hōan阮。所以每庄，若有基督教kap天主教in lóng會相攻擊，水火不相容，特別有時一家庭信2教派ê ， in雖然kāng內面食飯，也是無講話，親像對敵一樣。我講咱m̄-thang怨恨in ，無kap家內ê人講話， in講起信天主教ê m̄ kap咱講， m̄是阮m̄ kap in講，耶穌bat講，「對敵是tī你家內ê人」 kiám是teh指按呢mah ？

Tī關山教會做工ê時，有去參觀孫牧師娘設ê山地肺癆療養所， che lóng是免費入院，山地人真chōe tio̍h肺病，實在有可憐，向望主會醫治chiah ê人， hō͘ in心神肉體lóng受醫治。我koh幾若擺去參觀山地保母學校， tī hia做工ê時， in tú teh期考， 40名ê學生，為著考試拚到無暝無日，考題實在真淺，總是tī這幾日久有3個學生起痟， hō͘其餘ê學生kap先生tio̍h大驚。我問in ，發痟tio̍h偌久才會好？ In講考試了就好去lah ， thang知考試是in真大ê驚惶kap重擔。

猶原tī關山ê時tī禮拜日有族ê宣道師， tùi花蓮縣萬寧鄉chhōa 18名男女青年來參觀保母學校， kap訪問關山教會， hit下晡kap教會T . K . .親牧會，會中in有穿番衫跳舞、吟詩、遊戲、歌詞是「主tī十字架頂受苦慘死。」 In遊戲排做十字形真súi ，調也是in ê調， in ê先生ná說明hō͘我聽， hō͘我受大感動。 In koh合唱真chōe詩，一位褪赤腳ê青年擔任指揮kap起調，真活潑，最後in有唱，聲kôan koh整齊，非常gâu唱koh真在膽，我問in學偌久， in講阮ê聖歌隊成立猶未一年，真正是本事， bōe一年會hiah gâu唱。 In ê男子看起來穿插khah bōe hiah整齊， nā是女子真流行，穿尼龍 ê衫，面肉白koh súi ，無輸平地人， in真愛來西部旅行。

天主教tī東部用真chōe本錢起拜堂， in sòa宣傳西部無長老教lah ， lóng返來信天主。所以chōe-chōe信徒問我講，到底是事實抑m̄是？ Hō͘我想了真好笑，我用新興教會做禮拜ê幻燈片hō͘ in看， kap去甲仙開幕典禮倩7台遊覽車ê幻燈片hō͘ in看， in就明白天主教ê白賊宣傳。我真愛西部都市ê教會，招待chiah ê古井內ê信徒，過來參觀thang加添in ê信心kap見識，免受別教派ê引誘，來搖動in ê信心。 Koh-khah要緊ê ，就是tī山地教會ê工作人員， tio̍h常常用工來助就in有四正ê信仰， hō͘ in有堅固ê信心tī風險ê日抵當會tiâu 。

日本人gâu選擇神社地， tī東部chōe-chōe是日本人ê移民村，見nā是移民村，一定有神社。有所在，移民村tī光復後， hō͘本省人接收來，就將神社改做廟hō͘人敬拜偶像， nā是神社山地人接收來， in就改做禮拜堂。 Tī壽豐阿美族ê教會就是神社改造ê ，真理想，環境好， koh合用，若無山腳hit支大神社門無人知這間拜堂是神社改ê ，因為in koh用幾若萬箍，用水泥鐵筋，改建到煥然一新， hō͘ beh去做禮拜ê人會生出莊嚴ê心。阮tī禮拜後去參加in ê禮拜，先生講道中，看阮入去真歡喜，後來有請我對in講話，我有講幾句ê請安， in真歡喜，實在也有需要咱常常對in鼓勵。

咱若想tio̍h台北、台中、台南、高雄、屏東等ê好教會，就beh想講是長老會ê大教會，總是事實台灣長老會，第一大間ê教會是東部阿美族ê光復教會，這間教會做禮拜只頂晡有600人以上，祈禱會有300外人，咱平地ê教會有95年ê歷史，有一間規模chiah大ê教會抑無？ In現在tī神社地起一間長100尺，闊40尺，水泥鐵筋ê禮拜堂， in所用ê鐵支真大，因為驚地動kap風颱ê關係，這個舊神社地是一粒ê小山， tī光復最kôan ê所在，環境真好，坐汽油車看得真清楚， beh peh上山頂ê入口，也是有一個大神社ê門， tú好kap壽豐教會相同ê環境，不過這間拜堂才起到窗頂ê所在，現時iáu無錢thang繼續進行工事，我問in工事費預定偌chōe ？ In講阮bōe曉預算，只有起到好為止。這款信心kap奉獻ê精神， kiám有khah輸平地教會mah ？驚了「 Chōe-chōe代先ê beh做路尾，也chōe-chōe路尾ê beh做代先」我信這句話會實現tī山地教會。

東部ê山地教會，現在是建堂最高潮ê時期，我tī舊年親目看見ê ，有12間， chiah ê lóng是平地ê山地教會， m̄免入山証， in所製ê藍圖lóng是現代式ê建築物， tùi成十萬箍，起到幾十萬箍不等， in會thang用省錢起súi koh勇ê厝， hit ê起法是按呢：水泥、鐵條、瓦，用錢去買，木料、沙lóng會友家己出工採集，師父工請會友做，總是工錢真俗，小工一概會友做公工，所以會thang省3份1 ê費用，實在真thang做咱ê模範， in每間只有得著山地處小部份ê幫贊，以外無tàng題錢，只有家己粒積奉獻。譬如來講， 3年前我去探訪萬寧教會， hit時只有一間破草寮ê拜堂， in看見隔壁一間木造品氣真súi ê天主堂，就決心beh起新拜堂，特別婦人會每一個會員，議決飼一隻豬來奉獻，到我舊年9月koh去訪問in ê時，就看tio̍h一間tú起好ê ，水泥鐵筋ê新拜堂， hō͘我受真大ê感激， tī隔壁ê天主堂連會thang比得都bōe ， hō͘咱知in起拜堂ê熱誠，志氣是jōa-n̍i̍h大？

新港林牧師， chhōa我探訪附近一間阿美族ê教會， in只有20外戶，也起一間7 、 8萬箍ê新拜堂，聽講獻錢獻工以外，一個會友tio̍h koh獻一個窗料，其中一個窗框是已經歹去lah 。阮講這個窗料無好，一位長老講，這個會友信仰臭去，所以獻這個爛ê窗料 ，這句話也hō͘我受大感動，咱m̄知bat用爛ê物。獻hō͘主抑m̄-bat ？咱tio̍h真謹慎。

芝苑這位福音ê女戰士，是Thai-ia-lu族中無人m̄ bat ê ， tī日政時代伊真歡喜勞苦傳福音tī同族ê中間，光復後有人寫一本冊叫做《伊chhōa in出》 ，也thang講是《 Chi-óan傳》 。孫牧師為著beh數念伊傳福音犧牲ê精神， tī太魯閣入口ê山腳為伊起一間「芝苑紀念禮拜堂」雖然起無大間，總是真藝術ê起法（親像台灣神學院用石頭、鐵筋、水泥起） ê這間教會，也thang講歷史上值得紀念ê教會， tī chia環境súi ， thang hō͘橫貫、蘇花兩公路ê旅客瞻仰基督徒ê傳教精神，真正傳福音ê人， in ê腳步súi到怎樣？」阮一行四名入太魯閣遠足， tú好橫貫公路受水災大損害，歸條ê水泥路， lóng流歹，姑不將tio̍h koh用磅子磅山坪。幾若百人teh做光景hō͘阮著驚，為著beh開這條路hiah苦心mah ？ Thang知咱ê主替咱開一條永活ê路，所出ê代價偌大，咱也tio̍h按呢無嫌勞苦趁機會傳道理hō͘ hiah ê未得救ê人來報答主ê大恩。太魯閣ê景致真súi ，我愛請諸位讀者有機會去thit-thô ，你就beh感覺上帝創造ê奇妙kap偉大。聽講天祥ê景致koh-khah súi ，總是hit時路歹bōe得入。

Tī東部有3間讀冊免錢ê學校，就是咱長老會kap孫牧師娘個人所設ê 。頭一間是玉山神學書院，位置是tī壽豐池南村， tùi花蓮到壽豐，有公路汽車tùi書院經過， hia ê山水景致極其好，花蓮縣想beh將hit位做風景區，致到師院新校舍ê建設受chōe-chōe ê阻礙，現時學校只有幾間竹仔厝tī山坪，頭前有一個大埤也有山，景致真súi ，親像一幅ê圖。阮tī壽豐做工ê時，有2擺去hia划船釣魚，也tī學校食飯，校長高牧師真認真經營學院，學生tī功課以外，有整理學校用地， kôan低掘hō͘平，無路造到有路， koh也有造林，栽柑仔， lóng是先生學生saⁿ-kap做，有一位張牧師對這方面真有經驗。 Tī禮拜日學生受派到山地本族ê教會去做工。這間學校，總是事實前途iáu真chōe困難，咱tio̍h多多為這間學校代禱。
Koh來第二間是tī關山鎮，交通利便，所在合用，是孫牧師娘設ê ，有40名ê山地女子tùi逐族ê所在派來讀冊，起頭是讀半年久，就畢業派去各教會教幼稚園，雖然只有讀半年，總是in有音樂ê天才，彈琴、教歌、遊戲， lóng有特色，無輸平地教會幼稚園教ê節目。 Tùi這間學校已經出真chōe老師，現在聽講是2年制，胡牧師兼校長teh料理， in也是讀冊、食飯lóng免錢，所以山地女子真愛讀。
第3間是慶豐女子護理學校，也是孫牧師娘設ê ，請卓牧師娘teh料理，學生40名，猶原tùi逐族來學ê ， in逐早起有早天祈禱會，禮拜日也tio̍h去本族幫贊主日學， chia ê學生暫時tī慶豐教會內讀冊，無校舍，卻是有學校，學生ê食食也是學校負擔。我tī chia一禮拜久，看見in ê生活真天真瀾漫， in ê目的是畢業了， beh轉去山地指導山地人有衛生，進入tī理想ê生活， che也是一件真要緊ê事。
以上這三間學校總合起來，是teh造就宗教教育kap生活實際方面ê指導者，相信山地人beh tùi這3間學校所出ê人才來得著真好ê指導kap幫贊，願主幫贊tī學校做工ê人，有疼心kap吞忍ê心，來發展這個要緊ê工。

路加15章所寫ê放蕩子，除去老父ê疼， kap放蕩子ê反悔，是無甚物hō͘咱好ê印象，特別這2字放蕩，我聽了無感覺好聽，總是tī山地ê宣道師中有一位叫做葉放蕩ê ，主召伊出來傳福音，溫牧師kā我介紹講，這位就是「放蕩傳道」，原來是伊ê名叫放蕩，伊已經真熱心teh做主ê工beh chhōa hiah ê放蕩ê kiáⁿ兒，轉來歸服tī慈愛ê天父。因為主bat講，「歹人中有一人反悔就tī天裡也beh按呢為著伊歡喜」。

Tī 1959年ê 7月，阮tī台東教會歇暝， kap一位tùi西部beh去赴任ê同工同房間，伊真憤慨當局ê人，趁人情做事，無照法度，伊koh講照抽鬮m̄是我tio̍h來東中做工，總是因為某人m̄來就tu我來，按呢kiám也是上帝ê旨意mah ？伊實在真憤慨， nā是我安慰伊講， kiám-chhái hiah ê人按呢做，也是有上帝ê好旨意。經過一月日後，我去伊ê教會做工，聽講伊已經kap一位東部出名ê牧師ê千金訂婚， （ hit位小姐bat做我ê通譯） ，我koh問hit ê同工講，到底你來東部做工是上帝ê旨意抑m̄是？伊應講，「的確是！ 」實在主ê旨意真奇妙，到時咱才會明白，咱應該tio̍h順服主，才會受祝福。

富里ê張牧師，飼一隻4千箍ê狗仔kiáⁿ ，伊用真chōe精神kap方法teh教，也tùi日本買冊來讀，已經有教真chōe步數lah ！總是這隻狗仔逐暗都來阮ê眠床腳咬皮鞋，阮就kā牧師講，牧師就教狗m̄-thang kā人客偷咬鞋， nā是狗仔lóng m̄聽主人ê話，真正名犬偷咬鞋。今仔日chōe-chōe基督徒也是親像名犬會偷咬鞋， in iáu會啉酒、食薰、 chhoh歹嘴， khah講都m̄改。

鳳林教會人客廳ê門真低，總鋪頂到門楣才4尺外，所以beh出房間若無注意會磕tio̍h頭殼，以前一位牧師去做工，先生講tio̍h注意， m̄-thang摃tio̍h頭殼， hit位牧師講， Bōe lah ！ che是技術問題，總是無一時仔久摃tio̍h 2擺。我去做工ê時，先生kap太太也是先kā我通知，我講我ê技術穩當khah好，請免掛意，到睏中晝起來，隨時頭殼摃一lûi ，先生夫婦tī in ê房間笑到哈哈叫， sòa講你ê技術有影bōe bái都tio̍h ，親像按呢基督徒若無謹慎，只靠家己就beh失敗， ná有影技術偌好？

也是tī鳳林教會所tú-tio̍h ê事，傳道先生夫婦，為著我去逐暗都hiâⁿ浴桶水hō͘我洗身軀，總是in hiâⁿ水是用一個大鉎鼎，親像浴桶hiah大，這款鼎大概是農村ê人sa̍h豬料teh用ê ，鼎底用枋chū teh ，總是若落去浸，無細膩，枋走去離開鼎底會ù-tio̍h身軀，燒tio̍h真疼，因為我是相猴，所以逐擺若beh落去浸，就感覺beh落去炕猴膠一樣，後來hō͘先生in知影，到時陣就叫講，「陳先生請你來炕猴膠。」 

玉里教會蔡長老， tī東部ê教會大概人lóng bat伊，伊做醫生，醫術特別好， tī教會koh熱心，伊問我講「你是佗位ê神學校畢業ê 」，我誠實對伊講，「我無讀甚物神學，若照一般來看，是無牌ê 。」伊真歹勢ê款，隨時應講「無要緊，我做醫生也是無牌ê 」。實在是同病相憐。

Tī玉里教會iáu一位李長老，是廣東人，也是中醫師，伊ê面kap形體， kap蔡長老真相同，無相同ê是只有講話。有一日阮4位同工去探訪伊，伊真歡喜，隨時叫長老娘去叫2大phiat ê肉包，本身去灶腳捧一鼎狗肉，鼓舞阮食肉包，配狗肉，我以外ê同工iáu m̄-bat食狗肉，起頭m̄敢食，總是bōe堪得伊鼓舞，大家就學食，只有一位m̄敢食肉， iáu-kú狗肉湯啉到飽，李長老講，台灣ê狗肉一斤10箍左右，若是廣東3斤豬肉才會thang換一斤狗肉，若tī台灣bōe曉食狗肉是真憨，伊對阮講ê阮lóng有同意ê款。列位讀者，咱鼓舞人信耶穌，有這款ê熱情抑無？ Kiám m̄是khah輸李長老teh鼓舞人食狗肉mah ？

Tī東部傳道ê時， bat tī 3間教會講演「青年kap結婚問題」，每回赴會ê人有一百外、兩百、三百，這款ê盛況。 Tī講演中我bat講起beh做親ê男女，身體ê kôan低tio̍h有配合男ê tio̍h kôan女ê 3寸至5寸ê中間，我講演soah ê時，有一位青年走來問我講「先生照你講，我m̄- tio̍h娶4尺半ê ？若按呢kiám m̄是ná生ná細漢？」我看伊真不服我ê說，因為伊khah無4尺9 ，我kā伊講，「 nā是你kiám-chhái娶比你khah大漢ê khah好」，因為這號不在tī律法下，是tī恩典下。

Iáu tī某教會，僐g款講演這個題目， hit暗約有3百名ê聽眾，猶原是講起beh做親ê男女，體格ê選擇tio̍h有適合，男女ê肥、瘦， tio̍h有適配，親像肥ê配瘦ê ，瘦ê娶肥ê是真歹看， kap烏鶖娶水牛無各樣，總是結婚後才變形ê不在此限，聽眾大家lóng笑出聲sòa注目看一位約130斤ê長老娘，因為伊ê丈夫真瘦，到講演soah ，長老娘笑笑對我講「先生真多謝，我下昏hō͘你請真飽」，我隨時kā伊會失禮，請伊原諒，伊koh kā我講，「我是teh kap你講笑， koh我也是結婚後才肥ê ，請你安心，」我聽了心才開，覺得講話是一件困難ê事。

花蓮中山教會，真chōe長執趣味園藝種官蘭，抑是樹仔，有ê拾石頭排tī埕裡，真有藝術。聖經公會ê魏長老， koh-khah是趣味，伊也有chhōa我去周執事ê厝看蘭，伊所種ê蘭，有ê一欉5千至一萬不等，我看lóng m̄知有hit ê價值，伊也種真chōe古董松，每欉有1 、 2千箍ê價值，伊講有ê彫2 、 3十年久，用真chōe工，總是iáu- kú tī盤裡細細欉， teh排古董， hō͘我想到tī今仔日ê教會，猶原有排真chōe靈命無長進ê兄姐，親像周執事ê古董樹一樣。保羅也bat對哥林多ê信徒講「我bat用乳飼lín ，無用米糧，因為前bōe堪得，到今猶未會」。列位讀者，古董有看súi ê價值，古董信徒kiám有甚物價值mah ？魏長老koh chhōa我去一位，參觀排石頭ê埕，排到有花有字，伊講排石頭第一省工，因為m̄免沃水，我想了真有通，以後若出外有看tio̍h各樣ê石頭，就拾轉來，同工ê施先生講，「你也teh石頭痟mah ？」

猶原tī花蓮教會所聽tio̍h ê事，有一位張執事是teh做米商，伊tī 6年前來信耶穌， tùi 6年前相bat到今伊lóng叫我「鄉親ê 」，因為伊是鹿港人，我是和美人， tùi按呢來牽親。伊kā我講，以前lóng kap歹心ê基督徒做厝邊，一個是退任ê老傳道（現時koh出來做工）一個是長老， in lóng真歹心，家己活就好，別人死了了無要緊，我問伊，「 In是有甚物phiⁿ-khàm你抑m̄是？」伊講，「 He m̄是nò͘ ！ 」「若無是怎樣歹心？」伊應講，「信耶穌ê人會上天堂，無信ê人會落地獄， in kap我做厝邊， m̄-bat招我信耶穌，按呢無歹心mah ？」我聽了受大感激。這位執事夫婦信主6年，已經chhōa幾若戶來信主，伊講我的確m̄愛做一個歹心ê基督徒。諸位主內ê兄姐，你是歹心ê ，抑是好心ê基督徒？保羅講「福音我若無傳就有災禍，」咱應該tio̍h學張執事日日為主做見證， hō͘萬國lóng歸基督是心所願。
Tang-pō͘ thôan-tō kiàn-bûn-kì

